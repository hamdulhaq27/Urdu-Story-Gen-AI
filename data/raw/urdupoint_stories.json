[
  {
    "story_id": "UP_0001",
    "story_title": "Purisrar Boorha - Article No. 2919",
    "story_text": "جاوید اقبال\nبس مجھے فتح گڑھ کے اسٹاپ پر اُتار کر آگے بڑھ گئی۔میں نے کسی سواری کی تلاش میں اِدھر اُدھر دیکھا تو دور دور تک کوئی تانگا وغیرہ نظر نہ آیا۔اندھیرا پھیل چکا تھا۔اتنے میں عجیب سے حلیے والا ایک بوڑھا مجھے اپنی طرف آتا نظر آیا۔وہ پھٹے پرانے، میلے کپڑے پہنے ہوئے تھا۔\nداڑھی اور سر کے بال بے تحاشا بڑھے ہوئے تھے۔آنکھوں میں عجیب وحشت ناک چمک تھی۔\n”کیوں میاں! کوئی سواری ملی؟“ بوڑھے نے نزدیک آ کر پوچھا۔\n”جی نہیں، لگتا ہے کہ سب تانگے جا چکے ہیں۔‘‘ میں نے جواب دیا۔\n”تم فتح گڑھ جا رہے ہو نا؟“ اس نے پوچھا۔\n”آپ نے یہ کیسے سمجھ لیا کہ مجھے فتح گڑھ جانا ہے۔“ میں نے حیرت سے پوچھا۔\n”سیدھی سی بات ہے، اس جگہ وہی مسافر اُترتے ہیں، جنھیں فتح گڑھ جانا ہوتا ہے، کیونکہ قریبی گاؤں وہی ہے۔\n“ بوڑھے نے کہا۔\nمیں چپ رہا تو وہ بولا:”آؤ، پیدل ہی چلتے ہیں۔یہاں کھڑے رہنے کا کیا فائدہ۔“ یہ کہہ کر وہ فتح گڑھ جانے والے راستے کی طرف چل پڑا۔میں اس کے پیچھے ہو لیا۔چلتے چلتے میں سوچ رہا تھا کہ اس بوڑھے کو میں نے بس میں تو نہیں دیکھا، پھر یہ کہاں سے آ گیا۔اندھیری رات تھی، سنسان راستہ اور ایک پُراسرار بوڑھا ہمسفر تھا۔میرا دل زور زور سے دھڑکنے لگا۔\nدیو قامت درخت مجھے بھوت لگ رہے تھے۔\n”تمھیں ڈر تو نہیں لگ رہا؟“ اچانک بوڑھے نے پوچھا۔\n”نہیں مجھے بالکل ڈر نہیں لگ رہا۔“ میں نے اپنے اندرونی ڈر کو چھپاتے ہوئے ذرا ہمت سے کہا۔\n”پرسوں یہاں عجیب واقعہ ہوا۔“ بوڑھے نے سرسراتی ہوئی آواز میں کہا:”ایک مسافر یہاں سے گزر رہا تھا کہ اندھیری رات میں ایک بکری کا بچہ اس کے قدموں میں آ کے لیٹنے لگا۔\nاس مسافر نے بکری کے بچے کو بازوؤں میں اُٹھا لیا۔دل میں خوش ہوا کہ چلو، مفت میں بکری کا بچہ مل گیا۔ابھی وہ مسافر چند قدم ہی چلا تھا کہ بکری کے بچے کا قد بڑھنے لگا۔دیکھتے ہی دیکھتے اس کے قدم زمین کو چھونے لگے۔مسافر نے حیرت سے بکری کے بچے کی طرف دیکھا تو ایک خوف ناک بَلا کا چہرہ نظر آیا۔وہ مسافر اس بَلا کو بازوؤں سے جھٹک کر چیختا ہوا بھاگا۔\n“ یہ کہہ کر بوڑھے نے زور دار قہقہہ لگایا۔میں نے چونک کر اس کی طرف دیکھا، مگر اندھیرے میں صرف دو آنکھیں چمکتی نظر آئیں۔میں نے سوچا، یہاں سے بھاگ جاؤں۔ابھی یہ ارادہ کر ہی رہا تھا کہ پیچھے سے گھوڑے کے ٹاپوں کی آواز آئی، پھر ایک تانگا ہمارے قریب آ کھڑا ہوا۔\n”کیوں بھائی! فتح گڑھ چلو گے؟“ بوڑھے نے کوچوان سے پوچھا۔\n”ہاں جی، میں اُدھر ہی جا رہا ہوں، وہیں رہتا ہوں۔\n“ کوچوان نے کہا۔\n”آؤ، بھئی بیٹھو۔ “ بوڑھے نے مجھ سے کہا اور کوچوان کے ساتھ اگلی نشست پر بیٹھ گیا۔میں پیچھے بیٹھنے لگا تو اس نے اصرار کر کے مجھے بھی آگے بٹھا لیا۔تانگا چل پڑا۔تانگے والے کی وجہ سے مجھے کچھ حوصلہ ہوا۔ٹھنڈی ٹھنڈی ہوا کے جھونکوں سے مجھے اونگھ آ گئی۔پھر بوڑھے کے بلند قہقہوں سے میری آنکھ کھل گئی۔میری آنکھوں نے عجیب منظر دیکھا۔\nتانگے کو کھینچنے والا گھوڑا غائب تھا اور اس کی جگہ کوچوان تانگے کو کھینچ رہا تھا، بوڑھا پاگلوں کی طرح قہقہے لگاتا کوچوان کی پُشت پر چابک برسا رہا تھا۔دیکھتے ہی دیکھتے تانگا ہوا سے باتیں کرنے لگا۔ناہموار راستے کی وجہ سے تانگا بُری طرح ہچکولے کھانے لگا۔اچانک تانگے کا پہیا ایک گڑھے میں گر پڑا اور تانگا اُلٹ گیا۔میں قلابازی کھا کر دور جا گرا۔\nگرتے ہی میں بجلی کی طرح اُٹھا اور گاؤں کی طرف دوڑ لگا دی۔میں اندھیرے راستے پر اندھا دھند بھاگ رہا تھا اور بوڑھے کے وحشت ناک قہقہے میرا پیچھا کر رہے تھے۔اچانک مجھے اپنے چچا کے گھر کا دروازہ نظر آ گیا۔میں نے دونوں ہاتھوں سے دروازہ پیٹ ڈالا، پھر جیسے ہی دروازہ کھلا، میں جلدی سے اندر گھس گیا۔بعد میں پتا چلا کہ اس علاقے میں کوئی کوچوان نہیں رہتا۔دراصل وہ سب بُھتنے تھے، جو انسانوں کو ڈراتے تھے۔",
    "url": "https://www.urdupoint.com/kids/detail/moral-stories/purisrar-boorha-2919.html?lang=ur"
  },
  {
    "story_id": "UP_0002",
    "story_title": "Naya Azm - Article No. 2918",
    "story_text": "کومل فاطمہ اللہ بخش\nمیرا نام حسین ہے۔میں ایک ڈاکٹر ہوں۔بچپن میں میرے والدین نے مجھے خوب نازوں سے پالا تھا۔میری تمام فرمائشیں پوری کیں۔انھوں نے مجھ سے صرف ایک خواہش رکھی تھی کہ میں پڑھ لکھ کر کچھ بن کر دکھاؤں۔اس وقت مجھے ان کی اس بات کا مفہوم معلوم نہ تھا۔میں نے پڑھائی میں توجہ نہ دی۔\nجس سے میرے والدین کو صدمہ پہنچا۔انھوں نے مجھے سمجھایا کہ علم بڑی دولت ہے، لیکن میری سمجھ میں کچھ نہ آیا۔مجھے پڑھانے کے لئے میرے والدین نے میری ایک ایک ضد کو پورا کیا، لیکن میں نادان بنا رہا۔\nایک دن میں بازار سے آ رہا تھا تو میرا جوتا ٹوٹ گیا۔میرے والد بھی میرے ساتھ تھے۔ہم قریب ہی بیٹھے ہوئے ایک موچی کے پاس گئے اور اسے جوتا مرمت کرنے کے لئے دیا۔\nجب میرے والد نے موچی کو دیکھا تو انھوں نے کہا:”مجھے تمہاری صورت اپنے ایک دوست رفیق جیسی لگ رہی ہے۔تم بالکل اس سے ملتے جلتے ہو۔“\nموچی نے کہا:”میں رفیق ہی ہوں انور!“\nمیرے والد چونک گئے۔انھوں نے جب حقیقت دریافت کی تو اس نے کہا:”تمہیں تو معلوم ہو گا کہ میرے والد ایک بہت بڑے کاروباری آدمی تھے۔میں یہ سمجھتا تھا کہ میں اپنے والد کے پیسوں پر عیش کروں گا، اس لئے میں نے کبھی پڑھائی پر توجہ نہ دی اور آخر ایک وقت ایسا بھی آ گیا کہ والد کے مرنے کے بعد میں نے ان کی تمام دولت فضول میں اُڑا کر ختم کر دی اور مجھے وقت نے یہاں پہنچا دیا۔\nیہ کہتے ہوئے وہ رونے لگا اور میرے والد بھی غم زدہ ہو گئے۔تب جا کے مجھے احساس ہوا کہ میرے والدین مجھے پڑھائی پر توجہ کیوں دلانا چاہتے تھے۔اب میں نے ایک نئے عزم کے ساتھ پڑھائی شروع کر دی اور آج میں ایک کامیاب ڈاکٹر ہوں اور یہ سب میرے والدین ہی کی بدولت ممکن ہوا۔",
    "url": "https://www.urdupoint.com/kids/detail/moral-stories/naya-azm-2918.html?lang=ur"
  },
  {
    "story_id": "UP_0003",
    "story_title": "Ghar Mein Mujrim - Article No. 2917",
    "story_text": "محمد مزمل سعید چوہان\nہمارا تین منزلہ گھر بستی کے بالکل آخر میں واقع تھا۔اس سے تھوڑا سا آگے جنگل شروع ہوتا تھا۔ہم سب سے نیچے والے حصے میں رہتے تھے۔اوپر والے دو حصے خالی تھے۔ایک دن ہمارے گھر میں ایک آدمی اور ایک عورت آئے۔وہ دراصل ہمارا اوپر والا گھر کرائے پر لینا چاہتے تھے۔\nہم نے انھیں اپنا نیچے والا حصہ دے دیا اور خود ہم اوپر والے حصے میں رہنے لگے۔\n”ارے دیکھو، آج اخبار میں کیا خبر آئی ہے!“ ابو نے امی کو آواز دی، جو کچن میں کھانا بنا رہی تھیں۔میں نے دلچسپی لیتے ہوئے پوچھا:”ابو! آپ کیا خبر سنانے کے لئے امی کو بلا رہے ہیں۔“\n”بیٹے! کل دوپہر کو ہمارے علاقے سے ایک بچہ اغوا ہوا تھا، جس کا نام ذیشان تھا۔\nوہ اب تک لا پتا ہے۔“\nاس دن کے بعد سے شہر میں کافی بچے اغوا ہو چکے تھے۔ہم سب پریشان ہو گئے کہ یہ کیا ہو رہا ہے۔امی ابو نے ہمیں احتیاط کرنے کی سخت تلقین کی۔آج ہمارے کرائے دار خوش نظر آ رہے تھے۔جب ہم کھیلنے کے لئے چھت کی طرف جاتے تو ہمیں بالکونی سے بچوں کی آوازیں آتیں۔ایک رات حسبِ معمول ہم ٹی وی دیکھ رہے تھے کہ میں بالکونی میں جا کر بیٹھ گیا تو دیکھا کہ دروازے پہ ہمارے کرائے دار انکل کھڑے ہوئے تھے اور ان کے ہاتھ میں ایک بوری تھی اور وہ بہت خوش تھے۔\nاسی رات کو ایک بجے میں پانی پینے کے لئے اُٹھا۔ابھی میں نے پانی کا گلاس منہ سے لگایا ہی تھا کہ مجھے سیڑھیوں پر دو سائے نظر آئے، جو باتیں کر رہے تھے۔میں نے جب تھوڑا قریب جا کر سنا تو میرے رونگٹے کھڑے ہو گئے۔اس کے بعد میں رات کو سو نہ سکا۔صبح اُٹھا تو میں نے ابو کو یہ بات بتانا مناسب نہیں سمجھا۔میں نے اسکول جانے سے پہلے انسپکٹر جمشید سے رابطہ کیا، جن کا مکان گلی کے کونے پر تھا، پھر میں اسکول چلا گیا۔\nجب میں دوپہر میں اسکول سے آ رہا تھا تو اچانک میرے منہ پر کسی نے رومال رکھا، اس کے بعد مجھے ہوش نہ رہا۔آنکھ کھلی تو میں نے خود کو ایک کمرے میں بند پایا۔پھر ایک نقاب پوش آدمی آیا اور مجھ سے بولا:”اب تمہارا بھی وہی حال ہو گا جو دوسرے بچوں کا ہوا تھا۔“\nیہ سن کر میں ہنسنے لگا اور بولا:”تمہارا بھی وہی حال ہو گا جو دوسرے مجرموں کا ہوتا آیا ہے۔\nاتنے میں پولیس کے سائرن کی آواز آنے لگی۔وہ لوگ ڈر گئے۔پھر انسپکٹر جمشید آئے۔ان کے ساتھ میرے امی ابو بھی تھے۔انسپکٹر جمشید نے سب لوگوں کو گرفتار کر لیا۔ابو نے میرے ہاتھ پر بندھی ہوئی پٹی کھولی۔میں ان سے لپٹ گیا اور رونے لگا۔\nابو نے وجہ پوچھی تو میں نے بتایا:”دراصل جب رات کو میں پانی پینے کے لئے اُٹھا تو دیکھا کہ ہمارے کرائے دار انکل اور آنٹی باتیں کر رہے تھے۔\nانکل نے کہا تھا، ہم نے شہر بھر سے کافی بچے اغوا کر لئے ہیں، بس اب وہ اوپر والوں کا بچہ اغوا کرنا ہے۔پھر کہیں اور مکان کرائے پر لیں گے۔“\n”اس رات میں ڈر کے مارے سو نہ سکا۔صبح میں نے انسپکٹر جمشید انکل کو سارا ماجرا بتایا۔انھوں نے ایک مائیکرو چپ میری گردن کے پیچھے چپکا دی، جس سے میں جہاں بھی رہوں، سگنل کے ذریعے سے ان کو پتا چلتا رہے۔مجرموں نے مجھے پکڑ کر یہاں باندھا تو میرا سگنل آ رہا تھا۔انکل جمشید آپ لوگوں کو لیتے ہوئے یہاں آئے اور پھر جو ہوا، آپ نے دیکھا۔“ یہ سن کر سب پولیس والوں نے تالیاں بجائیں اس کے بعد میں گھر آ گیا۔ہم حیران ہو رہے تھے کہ مجرم ہمارے گھر میں ہی تھا۔",
    "url": "https://www.urdupoint.com/kids/detail/moral-stories/ghar-mein-mujrim-2917.html?lang=ur"
  },
  {
    "story_id": "UP_0004",
    "story_title": "Jannat Ka Rasta - Article No. 2916",
    "story_text": "محمد طارق\n”لگتا ہے انور، ابا کی پوری جائیداد پر قبضہ کرنا چاہتا ہے!“ اسلم نے اپنے بھائی سے کہا۔\nاکرم نے بھی دل کی بھڑاس نکالی:”ابھی میں ابا جان سے ملنے گیا تو دیکھا کہ وہ اپنے ہاتھوں سے لقمے بنا کر ابا جان کو کھانا کھلا رہا تھا۔کبھی پاؤں دبا رہا تھا، کبھی ابا جان کے کپڑے دھو رہا ہے تو کبھی بستر بچھا رہا ہے۔\nکبھی سہارا دے کر صحن میں چہل قدمی کروا رہا ہے۔کبھی لوٹا بھر کر وضو کرایا جا رہا ہے۔یہ سب کچھ بھابی جان بھی کروا سکتی ہیں، مگر مجال ہے کہ ان کو قریب آنے دیں۔بس چوبیس گھنٹے خدمت کی آڑ میں انور کا پوری جائیداد پر قبضہ کرنے کا اراداہ ہے۔“\nاسلم نے کہا:”واقعی، وہ چاہتا بھی یہی ہے کہ ابا جان کی خدمت کا ڈرامہ رچا کر ان کے اتنا زیادہ قریب ہو جائے کہ وہ یہی سمجھنے لگیں کہ ان کا صرف ایک ہی بیٹا ہے اور وہی ساری جائیداد کا مالک ہو گا۔\nہم نے کئی بار کہا کہ ابا جان کی خدمت کے لئے کسی نوکر کو مقرر کر دیتے ہیں تو وہ کہتا ہے کہ جب اولاد جوان ہو جائے تو والدین کی خدمت کے لئے نوکر کی ضرورت نہیں رہتی۔میں ہی ابا جان کا نوکر ہوں۔“\nاکرم، اسلم اور انور سیٹھ امجد خان کے بیٹے تھے۔بڑا اکرم، اسلم منجھلا اور انور سب سے چھوٹا۔بیوی کا انتقال ہو چکا تھا۔امجد خان کو اللہ نے خوب مال و دولت سے نوازا تھا۔\nساری زندگی خوب کمایا اور جمع کیا۔اس وقت بھی کروڑوں کی جائیداد تھی۔اب وہ بوڑھے ہو چکے تھے، لہٰذا گھر میں ہی رہتے تھے۔تینوں بیٹوں کو کاروبار کے لئے ایک بڑی مارکیٹ میں دکانیں خرید کر ان کے نام کر دی تھیں۔ایک بہت بڑا گھر تھا۔اس گھر کے تین حصے کیے گئے تھے، جس میں تینوں بھائی اپنے بیوی بچوں کے ساتھ الگ الگ رہتے تھے۔خود امجد خان اپنے بیٹے انور کے ساتھ رہتے تھے، جو ان کی بہت زیادہ خدمت کرتا۔\nچھٹی کا دن تھا۔اکرم اور اسلم دونوں لان میں بیٹھے تھے۔ملازم یہ کہہ کر چلا گیا کہ ابا جان آپ دونوں کو یاد کر رہے ہیں۔\n”کیوں خیریت تو ہے؟“ اکرم نے سوالیہ نظروں سے اسلم کی طرف دیکھا۔\nاسلم نے جواب دیا:”میرا دل نہ جانے کیوں دھک دھک کر رہا ہے۔کہیں ایسا تو نہیں کہ انور کا جائیداد پر قبضہ کرنے کا منصوبہ کامیاب ہو گیا ہو۔جس کی خبر ابا جان دینا چاہ رہے ہوں؟“\nاکرم نے کہا:”وہ تو وہاں جا کر معلوم ہو گا اور حقیقت یہ ہے کہ مجھے خود بھی کچھ ایسا محسوس ہو رہا ہے۔\n”چلو پھر چلتے ہیں۔“ اسلم نے کہا اور دونوں کچھ سوچتے ہوئے ابا جان کے کمرے میں داخل ہو گئے۔سامنے کا منظر دیکھ کر ان کے چہروں کا رنگ اُڑ گیا۔ابا جان کے وکیل دوست اکبر علی خان، انور اور ابا جان کے ساتھ بیٹھے ہوئے تھے اور میز پر جائیداد کے کاغذات سلیقے سے رکھے ہوئے تھے۔\n”ہمیں پہلے ہی معلوم تھا کہ ہمارے ساتھ زیادتی ہونے والی ہے۔\nانور اسی لئے ابا جان کے ساتھ چمٹا رہتا تھا، تاکہ ایک نہ ایک دن ساری جائیداد اسی کے نام ہو جائے اور وہ دن آ ہی گیا۔“ اسم چلانے والے انداز میں بولا۔\n”میں سمجھا نہیں، تم کیا کہنا چاہتے ہو؟“ ابا جان تیز آواز میں بولے۔\n”ابا جان! ہم دونوں کی باتیں بھلا آپ کی سمجھ میں کہاں آئیں گی! آپ تو فقط انور کی بات سمجھتے ہیں۔“ اب کی بار اکرم طنزیہ انداز میں بولا۔\n”دیکھو بیٹا! صبر کرو اور پہلے ہماری بات تو سنو۔“ ابا جان نرم لہجے میں بولے۔\n”واقعی ابا جان! اب صبر کے سوا بچا ہی کیا ہے۔اب ساری زندگی ہمیں صبر ہی کرنا پڑے گا۔“ اسلم شکایت بھرے لہجے میں بولا۔\n”پہلے میری بات تو سن لو! پھر جو چاہے کہتے رہنا۔“ ابا جان روہانسے ہو گئے۔\nاکرم بیچ میں بول اُٹھا:”آپ یہی اعلان کرنا چاہتے ہیں نا کہ میں نے اپنی ساری جائیداد اپنے دوست اکبر علی خان کی موجودگی میں اپنے پیارے بیٹے انور کے نام کرتا ہوں اور باقی دونوں کا اس جائیداد میں کوئی حصہ نہیں، لیکن اس کے ساتھ ہمارا اعلان بھی سن لیں کہ آج کے بعد انور سے ہمارا کوئی رشتہ نہیں۔\n“ اکرم غصے میں بولتا چلا گیا۔اسلم نے بھی اس کی پُر زور حمایت کی۔\n”تم دونوں غلط سمجھ رہے ہو، ایسی بات نہیں۔“ ابا جان دھیمے لہجے میں بولے۔\n”پھر کون سی بات ہے؟“ اکرم بولا۔اس کے لہجے میں اب بھی سختی تھی۔\n”بتاتا ہوں بیٹا! بتاتا ہوں۔“ ابا جان نے ٹھنڈی سانس بھری۔رومال سے آنکھیں خشک کیں اور کہنا شروع کیا:”سنو، انور میری جو خدمت کرتا ہے، یہ جائیداد پر قبضہ کرنے کی غرض سے نہیں، بلکہ اللہ تعالیٰ کی رضا کے لئے اور والدین کا حق سمجھ کر کرتا ہے۔\nتم لوگوں کی طرف سے جو جائیداد پر قبضہ کرنے والی باتیں یہاں تک پہنچتی ہیں تو انور غم سے نڈھال ہو جاتا ہے۔پہلے تو برداشت کرتا رہا۔اب بہت دنوں سے یہ مجھے مجبور کر رہا ہے کہ میں اپنی ساری جائیداد تم دونوں کے نام کر دوں۔“\nکک ․․․․․کیا؟“ دونوں کے منہ سے اچانک نکلا۔\n”ہاں بیٹا! یہی بات ہے۔میں مسلسل انکار کرتا رہا، لیکن اس کا اصرار بڑھتا چلا گیا۔آخر اس نے مجھے آج یہ فیصلہ سنانے پر مجبور کر دیا ہے کہ آج سے میری ساری جائیداد تم دونوں کے نام ہے اور․․․․․اور میں اپنے بیٹے انور کے نام ہوں۔انور نے جنت کا راستہ اختیار کر لیا ہے۔“ ابا جان یہاں تک کہہ کر خاموش ہو گئے اور ان دونوں کے سر شرم کے مارے جھکتے چلے گئے۔",
    "url": "https://www.urdupoint.com/kids/detail/moral-stories/jannat-ka-rasta-2916.html?lang=ur"
  },
  {
    "story_id": "UP_0005",
    "story_title": "Bhooton Ka Naam - Article No. 2915",
    "story_text": "مسعود احمد برکاتی\nدادی جان پلنگ پر بیٹھی ننھے، منے اور گڈی کو بھوتوں کی خوف ناک کہانیاں سنا رہی تھیں۔وہ کہہ رہی تھیں کہ بھوت بہت بُری چیز ہے، یہ آدمی کا بد ترین دشمن ہے، آدمی کو مار ڈالنا، اس کے بائیں ہاتھ کا کھیل ہے۔\n”دادی جان! بھوتوں کا گھر کہاں ہے؟“ ننھا کانپتے ہوئے بولا۔\n”برگد کے بوڑھے درختوں، جنگلوں اور سنسان مکانوں میں ہی بھوت رہا کرتے ہیں۔ان کی شکل بہت ڈراؤنی ہوتی ہے۔دانت منہ سے باہر نکلے رہتے ہیں اور بال کانٹوں کی طرح سر پر کھڑے رہتے ہیں۔“ دادی جان نے پوپلے منہ میں پان گھماتے ہوئے بات ختم کی۔بچوں نے اونی شالوں سے اپنا اپنا منہ ڈھک لیا۔\n”کیا بھوت آدمیوں کو مار ڈالتے ہیں؟“ منا کانپتی ہوئی آواز میں بولا۔\n”ہاں بیٹا! یہ آدمی کو مار ڈالتے ہیں، بلکہ اس کی ہڈیاں تک چبا ڈالتے ہیں۔“\n”دادی جان!“ ننھی گڈی نے ہمت کر کے بولنا شروع کیا:”اب تو یہ بھوت دنیا میں موجود نہیں، کم سے کم ہمارے شہر میں تو نہ ہوں گے۔یہاں تو ہر جگہ بجلی جلتی ہے، ہر گھر میں آدمی رہتے ہیں اور برگد کا کوئی بوڑھا پیڑ بھی نہیں ہے۔“\nدادی جان نے گڈی کے اس سوال کا جواب دینے کے لئے منہ چلایا ہی تھا کہ بھائی جان دروازے پر آ کھڑے ہوئے اور جلدی سے بول اُٹھے:”گڈی! بھوت اب بھی موجود ہیں، بلکہ ان کی تعداد پہلے سے زیادہ ہو گئی ہے۔\nہر جگہ پھیلے ہوتے ہیں۔برگد کے بوڑھے درختوں، جنگلوں اور سنسان مکانوں ہی پر کیا موقوف ہے، اب تو بنگلوں، کوٹھیوں اور محلوں میں بھی بھوت موجود ہیں۔یہ بہت نڈر ہو گئے ہیں۔جگہ جگہ ان کے چھوٹے چھوٹے بچے ہوا میں اڑتے پھرتے ہیں اور موقع پاتے ہی آدمی کو چٹ کر جاتے ہیں۔“ تینوں بچے سہم گئے۔بھائی جان کی بات کہانی نہ تھی، حقیقت تھی۔\n”ڈرنے ورنے کی ضرورت نہیں بچو! تم ذرا ہمت سے کام لو تو بھوتوں کا گلا گھونٹ سکتے ہو۔\nیہ بھوت ہماری غلطی سے اتنے نڈر ہو گئے ہیں۔“\n”ان کا کوئی نام نہیں بھائی جان؟“ گڈی نے پوچھا۔\n”ہاں دادی جان تمھیں ان کا نام نہیں بتا سکتی ہوں گی، لیکن میں بتائے دیتا ہوں۔“\n”جلدی بتائیے بھائی جان!“ ننھا چیخا۔\n”انھیں جراثیم کہتے ہیں۔ان خطرناک بھوتوں نے آج کل اودھم مچا رکھا ہے۔ہزاروں، لاکھوں بچے اور جوان ان کے چنگل میں پھنسے ہوتے ہیں، مگر میں کہتا ہوں کہ انھیں آسانی سے مارا جا سکتا ہے۔\nاگر تم اچھا کھانا کھا کر، کھلی ہوا میں سانس لے کر صاف ستھرے کپڑے پہن کر خوب طاقتور اور تندرست ہو جاؤ تو یہ تمہارے پاس بھی نہیں بھٹک سکتے۔اگر ملک کے سارے لڑکے اور لڑکیاں ایسی ہی طاقتور ہو جائیں تو پھر یہ سارے بھوت بھوک سے دم توڑ دیں گے۔“\nتینوں بچے اپنی اپنی شال پھینک کر کھڑے ہو گئے اور ایک آواز ہو کر بولے:”کل سے ہم روز نہائیں گے۔\nاپنے کپڑے اور ہر چیز صاف رکھیں گے۔بازار کی گندی چیزوں کے بجائے گھر کے پکے ہوئے صاف ستھرے کھانے کھائیں گے۔کھلے میدان میں کھیلیں گے، پڑھنے لکھنے، کھانا کھانے اور ورزش کے ساتھ آرام بھی کیا کریں گے۔“\n”اور میں کل گڑیاں کھیلنے سے پہلے اپنی سہیلیوں کو بھوتوں سے بچنے کا یہ طریقہ بتا دوں گی۔“\n”شاباش! مجھے یقین ہے، تمہاری ان کوششوں کی بدولت اگلی نسلیں ان بھوتوں کا نام تک بھول جائیں گی۔“",
    "url": "https://www.urdupoint.com/kids/detail/moral-stories/bhooton-ka-naam-2915.html?lang=ur"
  },
  {
    "story_id": "UP_0006",
    "story_title": "Imandari Ka Inaam - Article No. 2914",
    "story_text": "محمد ارسلان رضا\nاحمد انتہائی غریب والدین کا بیٹا تھا۔دل لگا کر پڑھتا اور اچھے نمبروں سے پاس ہوتا تھا۔وہ میٹرک کر چکا تھا۔داخلے کی آخری تاریخ کا اعلان ہو چکا تھا، لیکن احمد کے پاس داخلے کے لئے پیسے نہیں تھے۔احمد کے ذہن میں بار بار یہی سوال آ رہا تھا کہ وہ داخلے کے لئے رقم کہاں سے لائے۔اسے اپنے دوستوں کا خیال آیا، لیکن کچھ سوچ کر وہ رُک گیا کہ نہیں، وہ کسی دوست کے آگے مجبوری کا ہاتھ نہیں پھیلائے گا۔\nآج کل کے دوست ضرورت کے وقت کب کسی کے کام آتے ہیں۔\nتبھی اس کے کانوں میں اذان کی آواز سنائی دی۔اذان سنتے ہی اسے خیال آیا کہ کیوں نہ وہ اللہ سے مدد مانگے۔اللہ کے گھر میں قدم رکھتے ہوئے اسے اطمینان ہو گیا۔اب احمد وضو کر کے بیٹھ گیا۔\nجب وہ وضو کر کے چند قدم آگے بڑھا تو اس کی نظر ایک انتہائی قیمتی سنہری گھڑی پر پڑی۔شیطان نے اس کے ذہن میں لالچ پیدا کر دیا، لیکن اس کے ضمیر نے اسے جھنجھوڑا اور کہا:”نہیں احمد! ہر چیز یہاں اللہ کی امانت ہے۔\nاس کو مت اُٹھانا۔یہ چوری ہے۔“\nنماز کے بعد احمد نے گھڑی امام صاحب کو دے دی۔امام صاحب نے نماز کے بعد اعلان کر دیا اور گھڑی اپنے مالک تک پہنچ گئی۔پھر امام صاحب احمد کو مسجد کے صدر صاحب کے پاس لے گئے، انھوں نے احمد سے پوچھا کہ تم کیا کرتے ہو؟ تو احمد نے جواب دیا کہ میں نے میٹرک کا امتحان دیا ہے۔اب فرسٹ ایئر میں داخلہ لینا ہے۔پھر اپنی مجبوری بھی بیان کر دی۔\nصدر صاحب نے کہا:”بیٹا! مجھے خوشی ہے کہ بد دیانتی کے اس دَور میں تم نے ایمانداری سے کام لیا۔اس لئے میں تمہیں انعام دوں گا۔“\nاحمد نے کہا:”نہیں جناب! میں نے نیکی انعام کی غرض سے نہیں کی ہے۔“\n”نہیں بیٹا!“ صدر صاحب نے کہا:”مجھے تمہارا جواب سن کر بہت خوشی ہوئی۔اب میں تمہارے لئے اتنا کر سکتا ہوں کہ تمہیں فرسٹ ایئر میں داخلہ دلواؤں گا اور تمہاری پڑھائی کے تمام اخراجات بھی پورے کروں گا۔“ احمد یہ سن کر بہت خوش ہوا اور اللہ تعالیٰ کا شکر ادا کیا۔",
    "url": "https://www.urdupoint.com/kids/detail/moral-stories/imandari-ka-inaam-2914.html?lang=ur"
  },
  {
    "story_id": "UP_0007",
    "story_title": "Reham Ka Sila - Article No. 2913",
    "story_text": "غزالہ سلیم\nپرانے وقتوں کی بات ہے، کسی ملک پر ایک ظالم\nبادشاہ حکومت کرتا تھا۔اس کی رعایا بھی اس سے پریشان تھی۔ایک دن وہ شکار کے\nلئے جنگل میں گیا۔وہاں اسے ہرن کا بہت خوبصورت بچہ نظر آیا۔بادشاہ نے\nسوچا، اگر یہ بچہ میرے محل کے باغ میں ہو گا تو باغ کی رونق اور بڑھ جائے\nگی۔یہ سوچ کر اس نے ہرن کے بچے کا پیچھا شروع کر دیا۔\nبچہ بادشاہ کو دیکھ کر\nتیزی سے قلانچیں بھرتا بہت آگے نکل گیا۔بادشاہ مسلسل اس کا پیچھا کرتا\nرہا۔جیسے جیسے بچے کو پکڑنے میں دیر ہو رہی تھی، بادشاہ کا غصہ بڑھتا جا\nرہا تھا۔ہرن کے بچے کا پیچھا کرتے کرتے بادشاہ جنگل میں بہت دور تک نکل\nگیا۔اس کے سپاہی اور ساز و سامان پیچھے رہ گیا۔بادشاہ بہت تھک گیا تھا۔\nپیاس\nکے مارے حلق میں کانٹے پڑنے لگے تھے۔\nبادشاہ نے غصے میں تیر اُٹھا کر ہرن\nکے بچے کو شکار کرنا چاہا تو اس نے دیکھا کہ اس کے پیچھے پیچھے ایک ہرنی\nبھی بھاگی آ رہی تھی۔بچہ ماں کے پاس جا کر رُک گیا۔دونوں تھک گئے تھے اور\nبادشاہ کو رحم طلب نظروں سے دیکھ رہے تھے۔بادشاہ کے دل میں کیا آئی کہ اس\nکا غصہ ٹھنڈا ہو گیا اور وہ دونوں کو وہیں چھوڑ کر پانی کی تلاش میں آگے\nبڑھ گیا۔ہرن اور اس کا بچہ شکر گزاری سے بادشاہ کو جاتا دیکھنے لگے۔\nدور چلنے کے بعد بادشاہ کو ایک جھونپڑی نظر آئی۔بادشاہ نے جھونپڑی کے\nدروازے پر جا کر پانی کے لئے آواز لگائی تو اندر سے ایک آدمی پانی لے کر\nنکلا۔بادشاہ نے دیکھا یہ تو وہی سپاہی ہے، جو دشمن ملک کے ساتھ ملا ہوا\nتھا۔جب بادشاہ نے اس کی گرفتاری کا حکم دیا تو وہ راتوں رات غائب ہو گیا\nتھا۔بادشاہ نے فوراً اس پر تلوار تان لی۔\nسپاہی نے کہا:”بادشاہ سلامت!\nآپ تھکے ہوئے اور نڈھال ہیں۔\nمیں چاہوں تو آسانی سے آپ کو زیر کر سکتا ہوں،\nلیکن میں غدار نہیں۔آپ پہلے آرام سے میری بات سن لیں۔“ بادشاہ نے تلوار\nنیچے کر لی۔\nجب بادشاہ تازہ دم ہو گیا تو سپاہی نے کہا:”بادشاہ سلامت!\nغدار میں نہیں، وزیر ہے۔وزیر خود بادشاہ بننا چاہتا ہے۔رعایا بھی آپ کے\nرویے سے تنگ ہے۔بہت سارے لوگ وزیر سے ملے ہوئے ہیں۔اُس دن میں نے وزیر اور\nاس کے ساتھیوں کی باتیں سن لی تھیں، اس لئے وزیر نے مجھ پر غداری کا الزام\nلگا کر قتل کرنے کی کوشش کی۔\nمیں نے بڑی مشکل سے جان بچا کر یہاں پناہ لی۔“\nبادشاہ نے کہا:”جب تک وزیر کی سازش کا پردہ فاش نہ ہو جائے، تم یہیں رہو۔میرے سپاہی مجھے ڈھونڈ رہے ہوں گے، میں چلتا ہوں۔“\nبادشاہ\nنے محل واپس آ کر اپنے وفادار سپاہیوں کو اپنی حفاظت پر مامور کیا۔کچھ\nوفادار غلاموں کو غداروں کی نقل و حرکت پر نظر رکھنے کو کہا۔وزیر حیران تھا\nکہ شکار سے واپس آنے کے بعد بادشاہ کے معمولات کچھ بدل سے گئے ہیں۔\nرات بادشاہ نے خواب دیکھا کہ کوئی بزرگ اس سے کہہ رہے ہیں کہ تم نے ایک\nجانور پر رحم کیا تو اللہ نے تمہیں کتنی بڑی سازش سے محفوظ رکھا۔اگر تم\nخلقِ خدا پر رحم کرو گے اور اچھا سلوک کرو گے تو اللہ بھی تم سے راضی ہو گا\nاور تم دنیا اور آخرت دونوں میں اس کا اچھا بدلہ پاؤ گے۔صبح بادشاہ\nبالکل بدل چکا تھا۔اس نے اپنی ساری بُری عادتیں چھوڑ دیں۔جلد ہی وزیر کی\nسازش کا پردہ چاک ہو گیا۔اس نے جنگل سے سپاہی کو بُلا کر وزیر بنا دیا اور\nعدل و انصاف سے ملک پر حکومت کرنے لگا۔اب عوام بھی اپنے بادشاہ کی وفادار\nتھی اور اس کی صحت کی دعا کرتی تھی۔",
    "url": "https://www.urdupoint.com/kids/detail/moral-stories/reham-ka-sila-2913.html?lang=ur"
  },
  {
    "story_id": "UP_0008",
    "story_title": "Hiran Ki Laparwahi - Article No. 2911",
    "story_text": "ماریہ بشیر\nایک دفعہ کا ذکر ہے کہ استاد ہمیں کلاس میں کوئی اہم بات سمجھا رہے تھے۔وہ اہم بات یہ تھی ”یہ نہ دیکھو، کون بات کر رہا ہے، بلکہ یہ دیکھو کہ وہ کیا کہہ رہا ہے۔“\nتب ایک طالب علم نے پوچھا:”سر! اس کا مطلب کیا ہے؟“\nجواب میں سر نے ہمیں ایک کہانی سنائی۔بہت عرصے پہلے کی بات ہے کہ کسی جنگل میں ایک ہرن پانی پینے جا رہا تھا کہ پیچھے سے ایک گدھا ڈھینچوں ڈھینچوں کرتا ہوا اس کے قریب جا پہنچا اور کہنے لگا:”سنو ہرن میاں! کہاں جا رہے ہو؟“\nہرن نے کہا:”ایک تو تم بھی ہر وقت مجھے ٹوکتے ہو۔\nپانی پینے جا رہا ہوں۔“\nگدھا بولا:”کیا آپ کو نہیں پتا کہ شیر آج بھوکا ہے اور دریا کے کنارے ہی کسی جانور کا شکار کرنے کے لئے انتظار کر رہا ہے۔\nہرن نے کہا:”پتا نہیں کیا کیا کہتے رہتے ہو۔ابھی تک تو شیر سو رہا ہو گا۔صبح صبح کون شکار کرنے کے لئے اتنی دُھند اور سردی میں دریا کے کنارے بیٹھے گا۔“\nگدھے نے کہا:”تمہاری بات تو ٹھیک ہے، مگر میں نے سنا ہے کہ شیر کئی دنوں سے بھوکا ہے۔\nبس چھوٹے چھوٹے جانوروں کے شکار سے اپنے آپ کو زندہ رکھے ہوئے ہے۔“\nہرن بولا:”کسی نے ٹھیک ہی کہا ہے کہ گدھے کو جتنا سمجھاؤ، گدھے کا گدھا ہی رہتا ہے۔اب ہٹ جاؤ میرے راستے سے۔صبح صبح ہی تمہارا منہ دیکھ لیا۔“\nگدھا دیر تک اسے سمجھاتا رہا، مگر ہرن نے جب اس کی ایک نہ سنی تو وہ بھی تنگ آ کر واپس لوٹ گیا۔ہرن دریا کے قریب پہنچا تو اسے کوئی نظر نہیں آیا۔\nاس نے دل میں کہا گدھا آخر گدھا ہے، یونہی بکتا رہتا ہے۔ہرن پانی پینے کے لئے جیسے ہی جھکا، اسے پانی کے اندر شیر کا عکس نظر آیا۔اس سے پہلے کہ وہ پیچھے مڑ کر دیکھتا، شیر نے اسے فوراً گردن سے دبوچ لیا اور جب تک اس کی سانسیں ختم نہیں ہوئیں، اس کی گردن کو دبوچے رکھا۔نتیجہ یہ نکلا کہ ضروری نہیں جو عقل مند ہے، وہی درست بات کر سکتا ہے اور یہ بھی ضروری نہیں جو بے وقوف ہے، وہ کبھی کوئی درست بات نہیں کر سکتا۔",
    "url": "https://www.urdupoint.com/kids/detail/moral-stories/hiran-ki-laparwahi-2911.html?lang=ur"
  },
  {
    "story_id": "UP_0009",
    "story_title": "Himmat - Article No. 2910",
    "story_text": "عدینہ نصیر\nایک مرتبہ کی بات ہے کہ میرے والد صاحب نے ہمیں بتایا کہ ہم پکنک پر جا رہے ہیں۔ہم سب بہن بھائی بہت خوش ہوئے۔صبح جلدی سے تیار ہو گئے، ناشتہ کیا اور گاڑی میں سامان رکھا اور روانہ ہو گئے۔دو گھنٹے کا سفر ایسے ہی گزر گیا۔دو گھنٹے کے بعد ہم جنگل میں پہنچ گئے، مجھے جنگل کا نظارہ بہت اچھا لگ رہا تھا۔\nٹھنڈی ٹھنڈی ہوا چل رہی تھی۔پتوں اور پھولوں کی خوشبو سے جنگل مہک رہا تھا۔میں تو جنگل کو دیکھ کر حیران رہ گئی۔میرے تصور میں ایسا حسین جنگل نہیں تھا۔وہاں ایک نہر بھی بہہ رہی تھی۔ہم سب نہر کے کنارے پر جا کر بیٹھ گئے اور پاؤں پانی میں ڈال کر ہلانے لگے۔امی نے وہیں چٹائی بچھا دی اور سب وہیں بیٹھ گئے۔\nہم نے نہر کے پانی سے ہاتھ منہ دھوئے اور ایک دوسرے پر پانی پھینکا۔\nکچھ دیر بعد ہمیں بھوک لگنے لگی تو میں نے امی سے کھانا مانگا۔پھر ہم سب چٹائی پر بیٹھ کر کھانا کھانے لگے۔اس طرح جنگل میں بیٹھ کر کھانا کھانے کا مزہ ہی کچھ اور تھا۔کھانے کے بعد سب لوگ آرام کرنے لگے۔میں بھی ایک طرف بیٹھ کر اِدھر اُدھر دیکھ رہی تھی کہ اچانک مجھے ایک بلی نظر آئی، جو زخمی تھی اور اس کا خون بہہ رہا تھا۔میں اُٹھ کر اس کی طرف گئی۔\nوہ مجھے دیکھ کر آگے چل پڑی۔میں بھی اس کے پیچھے چلتی گئی۔شاید وہ مجھے دیکھ کر ڈر گئی تھی۔کافی دیر چلنے کے بعد میں نے پیچھے مڑ کر دیکھا تو میں کافی دور نکل آئی تھی۔\nاب تو میں گھبرا گئی اور واپس مڑی۔کافی دیر چلنے کے بعد جب مجھے کوئی نظر نہ آیا تو میں ڈر گئی، لیکن پھر میں نے امی ابو کی بات یاد کی کہ ہمت نہیں ہارنی چاہیے اور ہر مشکل کا ڈٹ کر سامنا کرنا چاہیے۔\nپھر میں نے سوچا کہ میں راستہ کس طرح ڈھونڈ سکتی ہوں۔مجھے یاد آیا کہ ہم لوگ نہر کے کنارے بیٹھے ہوئے تھے اور اگر میں نہر تک پہنچ جاؤں تو نہر کے ساتھ ساتھ چلتے چلتے راستہ ڈھونڈ لوں گی۔اب میں اِدھر اُدھر دیکھ کر نہر کو تلاش کرنے لگی۔پھر میرے کانوں میں پانی کی آواز آئی تو میں آواز کی طرف چل پڑی۔\nکچھ دیر کے بعد میں نہر کے ساتھ پہنچ گئی۔\nنہر کے پانی کو دیکھ کر میں نے سمت کا اندازہ لگایا اور میں پانی کے بہاؤ کے ساتھ چلنے لگی۔کچھ دیر بعد مجھے سب نظر آنے لگے۔وہ بھی مجھے ڈھونڈ رہے تھے۔میں بھاگ کر گئی اور امی سے لپٹ گئی۔سب پوچھنے لگے کہ کہاں گئی تھی۔میں نے ساری بات بتائی۔تو سب نے میری ہمت اور سمجھ داری کی تعریف کی اور مجھے شاباشی دی۔پھر ہم واپس آ گئے، لیکن یہ پکنک میرے لئے بہت یادگار بن گئی۔",
    "url": "https://www.urdupoint.com/kids/detail/moral-stories/himmat-2910.html?lang=ur"
  },
  {
    "story_id": "UP_0010",
    "story_title": "Karo Meharbani Tum Ahle Zameen Par - Article No. 2909",
    "story_text": "ماہم چوہدری\nایک نوجوان کی ماں سخت بیمار اور ہسپتال میں انتہائی نگہداشت کے شعبہ میں داخل تھی۔ڈاکٹروں نے یہاں تک کہہ دیا تھا کہ برخوردار زندگی موت تو اللہ کے ہاتھ میں ہے مگر ہم اب مایوس ہو چکے ہیں۔تم کسی بھی لمحہ کوئی بری خبر سننے کے لئے ذہنی طور پر تیار رہنا۔رات گھر گزارنے کے بعد صبح ماں سے ملاقات کے لئے ہسپتال جاتے ہوئے نوجوان راستے میں ایک پیٹرول پمپ پر رُکا۔\nپیٹرول بھروانے کے لئے اپنی باری کا انتظار کرتے ہوئے اس کی نظر سروس شاپ کی دیوار کے پاس پڑی جہاں ایک بلی نے خالی ڈبے کے نیچے بچے دے رکھے تھے۔\nیہ نوزائیدہ بچے بہت ہی چھوٹے تھے جو ابھی چلنے پھرنے کے قابل بھی نہیں تھے۔نوجوان کے ذہن میں جو پہلی بات آئی وہ یہ تھی کہ اتنے نازک اور چھوٹے سے بچے کھانا کہاں سے اور کیسے کھائیں گے۔\nیہ خیال آتے ہی اس نے اپنی کار ایک طرف ہٹا کر بند کی۔\nپاس ہی کھڑی ایک ریڑھی سے چھوٹی چھوٹی مچھلی خریدیں اور اسے بلی کے بچوں کے پاس رکھا۔بچوں نے کھانا شروع کیا تو وہ خوش ہو کر اپنی کار کی طرف گیا اور پیٹرول بھروا کر ہسپتال جا پہنچا۔\nجیسے ہی اس نے اپنی ماں کے کمرے میں جھانکا تو بستر خالی پا کر اس کی آنکھوں تلے اندھیرا چھا گیا۔ڈوبتے دل کے ساتھ ایک نرس سے پوچھا:”میری امی کہاں ہے؟“\nنرس نے کہا:”آج آپ کی امی کی طبیعت معجزاتی طور پر سنبھلی تھی۔\nاسے جیسے ہی ہوش آیا تو ڈاکٹر نے کہا تھا اسے تازہ ہوا لینے کے لئے باہر لے جاؤ۔تو ہم نے اسے کوریڈور سے باہر لان میں بٹھا دیا ہے۔آپ اسے جا کر مل سکتے ہیں۔\nنوجوان بھاگتا ہوا اپنی ماں کے پاس پہنچا۔اسے سلام کیا۔حال احوال پوچھا تو اس کی ماں نے کہا:”بیٹے آج صبح میں نے خواب دیکھا کہ ایک بلی اور اس کے چھوٹے چھوٹے معصوم بچے آسمان کی طرف ہاتھ اُٹھائے میرے لئے دعا کر رہے ہیں۔\nبس یہ خواب دیکھتے ہی میری آنکھ کھل گئی اور باقی کی صورتحال تم خود دیکھ رہے ہو۔“\nنوجوان حیرت بھری خوشی کے ساتھ اپنی ماں کی باتیں سنتا رہا اور اپنے دل کو ٹھنڈا کرتا رہا۔جی ہاں! اس رب کی رحمت اس قدر وسیع ہے کہ سب کچھ اپنے اندر سمو لیتی ہے۔اسلام نے ہمیں یہی سکھایا ہے کہ اپنے مریضوں کا صدقہ سے علاج کرو یا صدقہ ہی تو ہے جو تمہارے رب کے غصے کو ٹھنڈا کرتا ہے۔نوجوان نے بے بس اور لاچار مخلوق پر رحم کیا اللہ نے اس پر اپنا رحم فرما دیا اور اس کی ماں ٹھیک ٹھاک ہو کر گھر واپس آ گئی۔",
    "url": "https://www.urdupoint.com/kids/detail/moral-stories/karo-meharbani-tum-ahle-zameen-par-2909.html?lang=ur"
  },
  {
    "story_id": "UP_0011",
    "story_title": "Panda Aur Smart Phone - Article No. 2908",
    "story_text": "صوفیہ صادق\nالسلام علیکم! سر بھالو نے کلاس میں داخل ہوتے ہی کہا۔سب اسٹوڈنٹس نے اونچی آواز میں کہا:”وعلیکم السلام“۔\nسر بھالو نے کہا:”کیسے ہو، بچّو“!\nسب نے ایک ساتھ کہا:”ہم ٹھیک ہیں سر! اور آپ کیسے ہیں“؟\nسر بھالو نے کہا:”اللہ کا شکر ہے میں بھی ٹھیک ہوں، تو بچّو! آج ہم اپنا سبق شروع کرتے ہیں سبق کا نام ہے“۔\n”پانڈا اور اسمارٹ فون“۔\nپانڈا تھا اُس کے ابو کے پاس اسمارٹ فون تھا، ایک دن اس کے ابو گھر سے\nباہر کسی کام کے لئے گئے تو اس نے اسمارٹ فون لیا اور چلانا شروع کر دیا،\nپانڈا نے اسمارٹ فون میں گیم دیکھا تو خوشی سے بولا:”ارے واہ! گیم! ابو کے\nاسمارٹ فون میں گیم بھی ہے اب تو میں گیم کھیلوں گا اور پھر وہ گیم کھیلنے\nلگ گیا“۔\nجب ابو گھر آئے اور پانڈے کو اسمارٹ فون میں گیم کھیلتے ہوئے\nدیکھا تو حیران ہو کر اس سے کہنے لگے:”تمہیں کیسے پتا چلا کہ میرے موبائل\nمیں گیم ہے“؟\nپانڈے نے کہا:”ابو! میں آپ کا اسمارٹ فون چلا رہا تھا اچانک مجھے گیم نظر آیا تو میں نے کھیلنا شروع کر دیا، ابو گیم بہت اچھا ہے“۔\nنے سمجھاتے ہوئے کہا:”دیکھو بیٹا! پہلی بات یہ ہے کہ جب کسی کی چیز لینی\nہو تو اس سے اجازت لینی چاہئے اور تم نے مجھ سے پوچھے بغیر میرا اسمارٹ فون\nیوز کیا دوسری بات یہ ہے کہ اسمارٹ فون میں گیم کھیلنا بچوں کی آنکھوں اور\nدماغ کو کمزور کرتا ہے اس لئے تم اب اسمارٹ فون میں گیم نہیں کھیلنا۔\nپانڈے نے ضد کرتے ہوئے کہا:”مگر ابو مجھے تو گیم کھیلنا ہے بہت مزہ آ رہا ہے“۔\nابو نے اسے ڈانٹتے ہوئے کہا:”اب گیم کھیلنا بند کرو اور لاؤ موبائل مجھے واپس کرو“۔\nپانڈے نے رونے جیسا منہ بناتے ہوئے کہا:”یہ لیں“!\nپانڈا\nصوفے پر بیٹھا سوچ رہا تھا کہ میں اب موبائل میں گیم کیسے کھیلوں؟ ایک دم\nسے اس کے دماغ میں آئیڈیا آیا اس نے خود سے کہا:”ارے ہاں! امی کے پاس بھی\nتو اسمارٹ فون ہے ان کے موبائل میں بھی گیم ہو گا۔\nپانڈے کی امی اس وقت کچن\nمیں کھانا پکا رہی تھیں، یہ دیکھ کر پانڈے نے دوسرے کمرے سے امی کا اسمارٹ\nفون اُٹھایا اور اپنے کمرے میں آ کر گیم کھیلنا شروع کر دیا“۔\nمگر اس\nبار اس نے پہلے سے ہی سوچ لیا تھا کہ امی کے آنے سے پہلے ہی میں موبائل رکھ\nدوں گا اور اس طرح انہیں پتا بھی نہیں چلے گا اور میں چپکے چپکے گیم\nکھیلتا رہوں گا۔صبح جب ابو آفس چلے جاتے اور امی گھر کے کام کرنے لگ جاتیں\nتو پانڈا چپکے چپکے گیم کھیلنے میں لگ جاتا تھا کچھ دنوں تک تو ایسے ہی\nچلتا رہا، مگر اب پانڈا اور زیادہ گیم کھیلنا چاہتا تھا، اس لئے رات میں جب\nاس کے امی ابو سو جاتے تو وہ اُٹھ کر گیم کھیلنے لگ جاتا کچھ دنوں بعد اس\nکی آنکھوں میں درد ہونے لگا لیکن پانڈا تو اور زیادہ گیم کھیلنا چاہتا تھا\nاس لئے پانڈے نے اپنے امی ابو کو درد والی بات نہیں بتائی۔\nایک دن جب پانڈا صبح سو کر اُٹھا تو اس نے چِلّا چِلّا کے کہا:”امی! امی! امی جان! جلدی آئیں“۔\nپانڈے کی امی بھاگتے ہوئے اس کے پاس آئیں اور کہا:”کیا ہوا میرے بچّے“؟\nمجھے ہلکا ہلکا نظر آ رہا ہے کوئی بھی چیز مجھے صاف دِکھائی نہیں دے\nرہی۔پانڈے کی امی اس کی یہ حالت دیکھ کر پریشان ہو گئیں، کچھ دیر بعد پانڈے\nکے امی ابو اسے ڈاکٹر کے پاس لے گئے۔\nڈاکٹر نے چیک اپ کرنے کے بعد پانڈے کے\nامی ابو سے کہا:”مجھے لگتا ہے آپ کا بیٹا اسمارٹ فون زیادہ چلاتا ہے اسی\nلئے اس کی آنکھیں کمزور ہوئی ہیں“۔\nامی نے پانڈے سے پوچھا:”بیٹا! کیا تم اسمارٹ فون چلاتے ہو“؟\nپانڈے نے کہا:”جی امی! میں چپکے چپکے گیم کھیلتا ہوں اور جب رات کو آپ دونوں سو جاتے ہیں تو دیر تک گیم کھیلتا ہوں“۔\nنے افسوس کرتے ہوئے کہا:”بیٹا! میں نے تمہیں پہلے سمجھایا تھا کہ اسمارٹ\nفون چلانے سے آنکھیں اور دماغ کمزور ہو جاتا ہے، اگر تم میری بات مان لیتے\nتو آج تمہاری آنکھیں کمزور نہیں ہوتیں“۔\nپانڈے نے کہا:”ابو مجھے مُعاف کر دیں مجھ سے غلطی ہو گئی میں اب اسمارٹ فون نہیں چلاؤں گا“۔\nڈاکٹر نے پانڈے سے کہا:”اگر اب بھی اسمارٹ فون چلایا تو نظر مزید کمزور ہو جائے گی“۔\nپانڈے نے کہا:”اب میں اسمارٹ فون یوز نہیں کروں گا۔آخر کار پانڈے کی آنکھوں پر بہت موٹے موٹے شیشوں کا چشمہ لگ گیا۔\nختم ہونے کے بعد سر بھالو نے اسٹوڈنٹس سے کہا:”پیارے بچّو! آج کے سبق سے\nہم نے سیکھا کہ اسمارٹ فون کا زیادہ یوز ہماری آنکھوں اور دماغ کو بہت\nنقصان دیتا ہے اس لئے آپ اسمارٹ فون یوز نہ کریں“۔\nسب بچوں نے مل کر کہا:”ہم اسمارٹ فون یوز نہیں کریں گے اور اپنی آنکھوں اور دماغ کو کمزور نہیں ہونے دیں گے“۔",
    "url": "https://www.urdupoint.com/kids/detail/moral-stories/panda-aur-smart-phone-2908.html?lang=ur"
  },
  {
    "story_id": "UP_0012",
    "story_title": "Qalam Ki Khwahish - Article No. 2907",
    "story_text": "روبینہ بی بی\nپیارے بچو! میرا نام قلم ہے۔میں دیکھنے میں تو بہت معمولی لگتا ہوں لیکن میرے کارنامے بڑے ہیں۔انسان اپنے احساسات کو بیان تو کر سکتا ہے لیکن انہیں محفوظ کرنے کے لئے لکھنے کی ضرورت تھی اس طرح میں نے ان کی مدد کی جب انسان اپنی بات کو دوسروں تک پہنچانے کی کوشش کرتا ہے تو اسے میرا سہارا لینا پڑتا ہے۔\nلیکن دوستو! مجھے آپ سب سے گلے شکوے ہیں اور آپ یہ بھی جانتے ہیں کہ شکایات انسان اپنوں سے ہی کرتا ہے۔تو میرے کچھ دوست میری روشنائی سے اچھی طرح لکھنے کے بجائے اسے ایک دوسرے کے کپڑوں پر پھینکتے ہیں کچھ نادان اور شرارتی دوست میری نب کو موڑتے رہتے ہیں جس سے میری لکھائی خراب ہو جاتی ہے اور بعض اوقات نب ٹوٹ جاتی ہے آپ سوچیں اگر کوئی آپ کی گردن موڑنے لگے تو کتنی تکلیف ہو گی؟ میری خواہش ہے کہ میں جس کے ہاتھ میں جاؤں وہ مجھ سے اچھی اچھی باتیں تحریر کرے اور دنیا سے بری باتوں کو مٹانے کی کوشش کرے۔\nاس طرح مجھے خوشی ہو گی آپ کے والدین، دادا، دادی کو بھی کہ میری مدد سے آپ نے اچھے کام کئے۔پھر امتحانات میں بھی تو آپ کے اچھے نمبر آئیں گے۔اور اس سے آپ کے استاد بھی خوش ہوں گے۔اور آپ کو بھی خوشی ہو گی اور انعام الگ ملے گا۔\nمجھے یقین ہے کہ میری یہ باتیں آپ یاد رکھیں گے اچھا دوست تو نصیحت کرتا ہے اور دوست ہی دوست کا خیال رکھتا ہے۔تو آج سے ہم پکے دوست، ہم وعدہ کرتے ہیں کہ ایک دوسرے کا خیال رکھیں گے۔اتنا تو آپ جانتے ہیں کہ جو وعدہ توڑ دے۔اس سے اللہ ناراض ہو جاتا ہے۔مگر ہم اپنے وعدے پر قائم رہیں گے اور ایک دوسرے کا خیال رکھیں گے۔جس کے بعد دوسرے لوگ بھی ہماری دوستی کی مثالیں دیا کریں گے۔",
    "url": "https://www.urdupoint.com/kids/detail/moral-stories/qalam-ki-khwahish-2907.html?lang=ur"
  },
  {
    "story_id": "UP_0013",
    "story_title": "Anmol Dosti - Article No. 2906",
    "story_text": "شازیہ ستار نایاب\nفراز ہوم ورک کر کے فارغ ہوا تو اپنے دادا ابو کے پاس چلا آیا۔اس کے دادا ابو حسبِ معمول گھر کے پچھلے حصے میں لگے ہوئے درختوں اور پودوں کی دیکھ بھال کر رہے تھے۔\n”دادا ابو! آپ کو صرف درخت اور پودے پسند ہیں، پرندے نہیں؟“ فراز نے کہا۔\n”یہ تم کیسے کہہ سکتے ہو بھئی فراز!“ دادا ابو نے گوڈی کرتے ہوئے کہا۔\n”آپ مجھے پرندے پالنے کی اجازت جو نہیں دیتے۔“ فراز نے کہا:”میرے سب دوستوں کے پاس پالتو جانور اور پرندے ہیں۔مجھے جانور رکھنے کا شوق نہیں، بس مجھے پرندے بہت پسند ہیں۔“\nدادا ابو نے کہا:”اگر تمہیں پرندے اتنے پسند ہیں تو انھیں پالنے کے بجائے ان کے ساتھ دوستی کر لو۔“\n”وہ کیسے دادا ابو؟“ فراز نے پوچھا۔\n”وہ ایسے کہ تم صبح شام پیالوں میں ٹھنڈا پانی بھر کر اپنے کمرے کے سامنے ٹیرس پر رکھ دیا کرو۔\nانھیں دانہ ڈالا کرو۔دیکھنا، چند ہی دنوں میں درختوں پر بسنے والے سب پرندے تمہارے دوست بن جائیں گے۔“ دادا ابو نے سمجھایا۔\nفراز نے ایسا ہی کیا۔وہ صبح شام پیالوں میں ٹھنڈا پانی بھر کر رکھتا۔ایک بڑا پیالا چڑیوں کے لئے لایا، ایک پیالا کوؤں اور کبوتروں کے لئے۔چڑیوں کے لئے الگ سے ایک طرف دانہ ڈالتا اور کوؤں کے لئے الگ، کیونکہ کوے چڑیوں کو مارتے تھے۔\nچند ہی دنوں میں سب پرندے فراز سے مانوس ہو گئے۔اب وہ فراز کو دیکھ کر خوف زدہ ہو کر اُڑتے نہیں تھے، بلکہ اس کے آس پاس پھرتے تھے۔کبھی فراز انھیں دانہ پانی دینے میں دیر کر دیتا تو وہ اس کی کھڑکی کے پاس آ جاتے اور شیشے پر چونچیں مارنے لگتے۔کبھی ایسا ہوتا کہ فراز انھیں دانہ پانی تو ڈال دیتا، لیکن پڑھائی کی وجہ سے ان کے پاس زیادہ دیر نہ ٹھہر پاتا، تو پرندے کھڑکی کے شیشوں سے اسے دیکھتے رہتے اور چونچیں شیشے پر مار مار کر باہر بلاتے۔\nجیسے اس کی موجودگی ان کے لئے خوشی کا باعث ہو۔جب وہ باہر آتا تو اس کے ارد گرد پھرتے، جیسے اس کا شکریہ ادا کر رہے ہوں۔فراز اپنے دوستوں کو جب یہ سب بتاتا تو وہ بہت حیران ہوتے۔\nدن گزرتے گئے اور موسمِ سرما شروع ہو گیا۔اب دادا ابو نے فراز کو تلقین کی کہ وہ پرندوں کا پہلے سے زیادہ خیال رکھے اور انھیں وقت پر دانہ پانی دے، کیونکہ سردی اور دُھند کے موسم میں ان کے لئے دور جا کر دانہ چُگنا مشکل ہوتا ہے۔\nموسمِ سرما کی چھٹیاں شروع ہوئیں تو فراز کی خالہ اپنے دونوں بیٹوں کے ساتھ بہن سے ملنے آ گئیں۔ان کا بیٹا اظہر، فراز کا ہم عمر تھا اور طاہر چھوٹا تھا۔فراز ان کو دیکھ کر بہت خوش ہوا۔انھیں اپنے شہر میں گھمایا، اپنے پرندوں سے ملوایا۔اب وہ بھی صبح شام پرندوں کو دانہ پانی دیتے ہوئے فراز کے ساتھ رہتے۔\nاس رات شدید سردی تھی۔دُھند نے پورے شہر کو اپنی لپیٹ میں لے رکھا تھا۔\nسب گھروں میں دُبکے بیٹھے تھے۔فراز بھی اپنے کمرے میں بیٹھا اظہر اور طاہر کے ساتھ کیرم کھیل رہا تھا۔کمرے کو گرم رکھنے کے لئے انھوں نے گیس کا ہیٹر جلا رکھا تھا۔فراز کی امی ان کے لئے دودھ لے کر آئیں اور بولیں:”ہیٹر بند کر دو۔ابھی تھوڑی دیر میں گیس آنی بند ہو جائے گی۔ویسے بھی گیس کا ہیٹر چلا کر نہیں سوتے۔“\n”خالہ! ابھی ہم کھیل رہے ہیں اور جب تک گیس آ رہی ہے، تب تک ہیٹر چلنے دیں۔\nآج بہت سردی ہے۔“ اظہر نے کہا۔\n”ٹھیک ہے، لیکن سونے سے پہلے ہیٹر بند کرنا۔ایسا نہ ہو کہ صبح گیس آئے اور گیس کا اخراج شروع ہو جائے۔“ امی نے کہا۔\n”آپ فکر نہ کریں۔ہم ہیٹر آف کر دیں گے اور گیس وال بھی بند کر دیں گے۔“ تینوں نے بیک آواز کہا۔امی مطمئن ہو کر چلی گئیں۔بچے پھر کھیل میں مشغول ہو گئے۔رات گہری ہونے لگی۔تھوڑی دیر بعد گیس بند ہو گئی تو ہیٹر بھی بند ہو گیا۔\nبچے کھیل میں لگے رہے، پھر انھیں نیند آ گئی اور وہ ہیٹر بند کرنا بھول گئے۔صبح جب گیس آنی شروع ہوئی تو ہیٹر کھلا ہوا تھا، اس لئے گیس خارج ہونے لگی۔بچے تھکے ہوئے اور گہری نیند میں تھے، ان کی آنکھ نہ کھلی۔فراز پرندوں کو دانہ بھی نہ ڈال سکا۔صبح جب پرندوں کو دانہ نہ ملا اور فراز بھی نظر نہ آیا تو انھوں نے کھڑکی کے شیشے پر چونچیں مارنا شروع کر دیں، گویا دستک دے رہے ہوں۔\nکمرے میں گیس بھر چکی تھی۔بچوں کو سانس لینے میں دشواری ہونے لگی۔پرندوں کے شور اور دم گھٹنے کی وجہ سے ان کی آنکھ کھل گئی، لیکن اب اتنی ہمت نہ تھی کہ دروازہ کھولتے یا کسی کو مدد کے لئے پکارتے۔پرندے زور و شور سے کھڑکی پر چونچیں مار رہے تھے۔ان میں چڑیاں بھی تھیں اور کوے بھی تھے۔فراز انھیں دیکھ رہا تھا۔اس نے بستر سے اُترنے کی کوشش کی، مگر کامیاب نہ ہوا اور نیچے گر گیا۔\nاس نے گلے پر ہاتھ رکھا۔اسے لگا کہ بس اب وہ مرنے والا ہے۔اظہر اور طاہر بھی آنکھیں موندے لیٹے تھے۔\nلیکن اسی وقت پرندوں کی چونچیں لگنے سے کھڑکی کا شیشہ اپنی جگہ سے نکل کر نیچے گر گیا۔تازہ ہوا کا جھونکا تیزی سے اندر آیا اور بچوں کو زندگی دے گیا۔بچوں نے بند ہوتی آنکھیں کھولیں۔اسی دوران میں دادا ابو پرندوں کا شور سن کر اوپر پہنچ گئے۔\nانھیں لگا کہ فراز نے پرندوں کو دانہ نہیں ڈالا، اس لئے وہ شور مچا رہے ہیں۔اوپر جا کر انھوں نے بچوں کو جگانے کے لئے دروازہ کھولا تو دیکھا کہ تینوں بچے ادھ موئے پڑے ہوئے ہیں۔بچوں کو فوراً ہسپتال لے جایا گیا۔جہاں بروقت طبی امداد سے تینوں بچوں کی جان بچا لی گئی۔\nامی نے کہا:”بیٹا! اگر تم لاپرواہی نہ کرتے تو اتنی تکلیف نہ اُٹھانی پڑتی۔\nخالہ نے کہا:”اللہ کا لاکھ لاکھ شکر ہے کہ بچوں کی جانیں بچ گئیں۔“\nامی بولیں:”اور بچوں کی جانیں ان معصوم پرندوں نے بچائیں۔انھوں نے اپنی چونچیں اور پنجے مار مار کر شیشہ ہلا دیا۔ان کا شور سن کر ہی بڑے ابو اوپر آئے۔“\nابو نے کہا:”اللہ نے بڑا کرم کیا۔پرندوں کو دانہ دینے کی نیکی ان کے کام آ گئی۔“\nدادا ابو نے کہا:”تم ٹھیک کہہ رہے ہو۔بیٹا! نیکی کبھی رائیگاں نہیں جاتی۔فراز کو اس کی نیکی کا صلہ ملا ہے۔“\nفراز اپنے معصوم دوست پرندوں کے متعلق سوچ رہا تھا، جو اب اس کے محسن بھی تھے۔",
    "url": "https://www.urdupoint.com/kids/detail/moral-stories/anmol-dosti-2906.html?lang=ur"
  },
  {
    "story_id": "UP_0014",
    "story_title": "Nani Ka Saman - Article No. 2905",
    "story_text": "حبیب اشرف صبوحی\nایک بار میری والدہ صاحبہ ایک شادی میں شرکت کے لئے لاہور سے کراچی روانہ ہوئیں۔اپنے کپڑے، شادی میں دینے کے لئے زیور اور پیسے ایک اٹیچی کیس میں رکھ لیے۔جب کراچی کے ریلوے اسٹیشن پر پہنچیں تو دیکھا کہ اٹیچی کیس غائب ہے۔وہ بڑی پریشان ہوئیں۔غور کیا تو معلوم ہوا کہ جب ٹرین حیدر آباد پہنچی تو ایک خاندان کے کچھ لوگ جو لاہور سے بیٹھے تھے، جلدی میں اپنے سامان کے ساتھ والدہ صاحبہ کا اٹیچی کیس بھی لے گئے ہیں۔\nوالدہ صاحبہ کہنے لگیں:”مجھے اللہ پر بھروسہ ہے کہ میرا سامان انشاء اللہ مل جائے گا۔“\nمیرا بھانجا اسٹیشن پر والدہ صاحبہ کو لینے آیا ہوا تھا، اس نے کہا:”میں حیدر آباد جاتا ہوں۔\nآپ مجھے اٹیچی کیس کی چابی دے دیں۔میں انشاء اللہ آپ کا سامان واپس لے کر آتا ہوں۔“\nمیری والدہ نے کہا کہ باتوں کے دوران پتا چلا تھا کہ اگلے روز ان کے بھائی کی شادی ہے۔\nان کا بھائی ڈاکٹر ہے اور وہ لطیف آباد میں رہتا ہے۔دوسرے روز میرا بھانجا حیدر آباد پہنچا۔وہ اپنے ایک دوست کے گھر گیا اور اس سے کہا کہ ریل کے سفر کے دوران کسی گھر کے لوگ غلطی سے اپنے سامان کے ساتھ ہماری نانی کا اٹیچی کیس لے گئے ہیں، میں وہ واپس لینے آیا ہوں، وہ لوگ لطیف آباد گئے ہیں۔تم میری مدد کرو۔\nدوست نے کہا:”ہم صبح لطیف آباد میں تمام ڈیکوریشن والوں کے پاس جاتے اور ان سے پوچھتے ہیں کہ آپ نے کسی ڈاکٹر صاحب کے گھر دعوتی سامان پہنچایا ہے۔\nصبح وہ دونوں اپنے مشن پر نکلے اور تمام ڈیکوریشن والوں سے معلوم کیا،لیکن کچھ معلوم نہ ہو سکا۔دوسرے روز وہ لطیف آباد کے تمام نکاح خواہوں سے ملے اور پوچھا کہ آپ نے کسی ڈاکٹر صاحب کا نکاح پڑھایا ہے؟ آخر ایک نکاح خواں نے بتایا کہ میں نے فلاں پتے پر ایک نکاح پڑھایا تھا اور لڑکا ڈاکٹر ہے۔یہ لوگ نکاح خواں سے ڈاکٹر کا پتا لے کر اس کے گھر گئے اور پوچھا کہ کیا آپ کے کچھ رشتے دار لاہور سے فلاں ٹرین سے فلاں وقت پر آئے ہیں؟\nڈاکٹر صاحب نے بتایا:”ہاں، آئے ہیں۔\nمیرے بھانجے نے کہا:”وہ غلطی سے اپنے سامان کے ساتھ میری نانی کا اٹیچی کیس بھی لے آئے ہیں۔“\nڈاکٹر صاحب نے چونک کر کہا:”ہاں ہاں، لائے تو ہیں، آپ کے پاس کیا ثبوت ہے کہ وہ اٹیچی کیس آپ ہی کا ہے؟“\nمیرے بھانجے نے اٹیچی کیس کی چابی ان صاحب کو دی اور کہا:”اسے لگا کر دیکھ لیں، اگر یہ چابی اٹیچی کیس کے تالے میں لگ جاتی ہے تو وہ ہمارا ہے اور اس میں فلاں فلاں سامان بھی ہے۔“\nڈاکٹر صاحب نے اٹیچی کیس میں جب چابی لگائی تو وہ لگ گئی، اس لئے انھوں نے اٹیچی کیس میرے بھانجے کو دے دیا۔اس طرح وہ اٹیچی کیس با حفاظت والدہ صاحبہ تک پہنچ گیا۔یہ اللہ پر بھروسہ، نیک نیتی اور حق حلال کی کمائی کا نتیجہ تھا کہ سامان بخیریت مل گیا۔",
    "url": "https://www.urdupoint.com/kids/detail/moral-stories/nani-ka-saman-2905.html?lang=ur"
  },
  {
    "story_id": "UP_0015",
    "story_title": "Khali Pinjra - Article No. 2904",
    "story_text": "نذیر انبالوی\nرحمت سر جھکائے ہوئے کھڑا تھا۔زمین پر رکھا طوطے کا پنجرہ خالی تھا۔سروش طوطے کا خالی پنجرہ دیکھ کر غصے سے رحمت کو گھور رہا تھا کہ دادی جان آ گئیں۔وہ دادی جان کو دیکھ کو فوراً بولا:”دادی جان، دادی جان! رحمت نے میرا مٹھو اُڑا دیا ہے، اسے نوکری سے نکال دیں۔“\nرحمت جلدی سے بولا:”میں نے مٹھو کو جان بوجھ کر نہیں اُڑایا۔\nمیں پنجرے کی صفائی کرنے لگا تو غلطی سے پنجرہ کھل گیا تھا۔کھلا پنجرہ دیکھ کر مٹھو میری آنکھوں کے سامنے اُڑ کر درخت پر جا بیٹھا، میں نے مٹھو کو چوری اور امرود، کیلے کا لالچ بھی دیا، جواب میں وہ ایک بات کہتا، جو چھوٹے صاحب نے اُسے یاد کروائی تھی۔“\n”کون سی بات؟“ دادی جان نے رحمت سے پوچھا۔\n”اماں بی! مٹھو میری ہر بات پر کہتا، آزادی زندہ باد...آزادی زندہ باد۔\n”میں نے بہت مشکل سے اپنے پیارے مٹھو کو یہ جملہ یاد کروایا تھا۔ہائے، میرا پیارا مٹھو اُڑ گیا۔اب وہ نہ جانے کہاں ہو گا۔“ یہ کہتے ہوئے سروش رو دیا۔\n”سروش بیٹا! رو مت، تمہارے بابا تمہیں ایک اور مٹھو لا دیں گے۔“\n”وہ میرے پہلے مٹھو جیسا تو نہیں ہو گا۔اُسے میرا اور گڑیا کا نام یاد تھا۔“\nرات کے کھانے کے دوران بابا جان نے پوچھا:”آج مٹھو کیوں اتنا خاموش ہے۔\nیہ جملہ سننے کی دیر تھی کہ سروش کی آنکھوں میں آنسو آ گئے۔وہ مشکل سے بول پایا تھا:”میرے مٹھو کو رحمت نے اُڑا دیا ہے۔اب پنجرہ خالی ہے۔مٹھو کے بغیر پنجرہ سُونا سُونا ہے۔“\nابو نے تسلی دیتے ہوئے کہا:”سروش میاں! آپ اپنا دل چھوٹا مت کریں۔کل آپ کا نیا مٹھو آ جائے گا، پنجرہ اب سُونا سُونا نہیں رہے گا۔“\nاگلے دن ایک بڑے سے پنجرے میں نیا طوطا گھر میں آ گیا۔\nسب گھر والے پنجرے کے ارد گرد یوں کھڑے تھے جیسے نئے طوطے کا استقبال کر رہے ہوں۔\n”میں نئے مٹھو کو ہر وہ بات یاد کراؤں گا، جو میرے پہلے والے مٹھو کو یاد تھی۔“\nگھر میں نیا مٹھو کیا آیا، سروش اور گڑیا اُسے ہر وقت کچھ نہ کچھ یاد کرواتے دکھائی دیتے۔کئی دن گزر گئے، مگر دونوں کوشش کے باوجود مٹھو کو ایک لفظ بھی یاد نہ کروا سکے تھے۔ان حالات میں سروش کو اپنا پہلا مٹھو یاد آنے لگا تھا۔\nکاش، میرا مٹھو واپس آ جائے۔میں اُسے مزے دار امرود اور کیلے کھلاؤں گا، کاش، ایسا ہو جائے۔ایک دن سروش اسکول سے آیا تو دروازے کے پاس رکھے پنجرے میں قید مٹھو نے ”سروش، سروش“ پکارا تو سروش کو اپنے کانوں پر یقین نہیں آیا۔وہ تیزی سے پنجرے کی طرف بڑھا۔پنجوں کے بل بیٹھ کر مٹھو کو مخاطب کیا:”دوبارہ کہو سروش، ہاں بولو، سروش...... بولو.... بولو۔\nکچھ دنوں کی مشق اور کوشش کے بعد مٹھو ”گڑیا، گڑیا“ بھی پکارنے لگا۔وقت کے ساتھ ساتھ نیا مٹھو بھی بہت کچھ سیکھ گیا۔اب تو نیا مٹھو ”آزادی زندہ باد“ کا نعرہ بھی بلند کرنے لگا تھا۔نئے مٹھو نے پرانے مٹھو کی جگہ لے لی تھی۔اب خالی پنجرہ دیکھ کر سروش کو کبھی پرانے مٹھو کی یاد نہیں آتی تھی۔پہلے طوطے کی طرح نئے طوطے نے بھی سروش کے دل میں گھر کر لیا تھا۔\nایک شام سروش اور گڑیا سیر کرنے کے لئے قریبی باغ میں گئے۔رحمت کے ہاتھ میں مٹھو کا پنجرہ تھا۔رحمت نے ایک درخت کے نیچے پنجرہ رکھا تو مٹھو نے درخت پر بیٹھے ایک طوطے کو دیکھا۔طوطا مسلسل ٹائیں ٹائیں کر رہا تھا۔وہ ایک درخت سے دوسرے اور پھر تیسرے درخت پر جا بیٹھتا تھا۔وہ اپنی چونچ سے پکے آموں کو کھاتا اور آبشار سے پانی پیتا۔پنجرے میں بند مٹھو کبھی سروش اور کبھی گڑیا کو پکارتا۔\nوہ کبھی کبھار ”آزادی زندہ باد“ کا نعرہ بھی بلند کرتا۔سروش اور گڑیا باغ میں کھیل رہے تھے، جبکہ رحمت مٹھو کے پنجرے کے پاس بیٹھا تھا۔جب مٹھو آزادی زندہ باد کہتا تو رحمت فوراً کہتا:”آزاد تو وہ ہے، اپنی مرضی سے اُڑ رہا ہے، کھا پی رہا ہے تم تو غلام ہو، قیدی ہو، اللہ کرے تمہیں ایک دن غلامی سے نجات اور آزادی نصیب ہو جائے۔“\nرحمت کی باتیں سن کر مٹھو زور زور سے ”آزادی زندہ باد“ کا نعرہ بلند کرتا تو یوں محسوس ہوتا، جیسے وہ رحمت کی باتیں اچھی طرح سمجھ رہا ہے۔\nایک دن جب سروش، گڑیا اور رحمت بازار سے گھر واپس آ رہے تھے تو ایک گاڑی تیزی سے اُن کے پاس آ کر رُکی تھی۔دو آدمی گاڑی سے نکلے اور سروش کو اُٹھا کر گاڑی میں ڈال دیا۔یہ عمل اتنی تیزی سے ہوا کہ گڑیا اور رحمت شور بھی نہ مچا سکے۔سڑک پر زیادہ بھیڑ نہ تھی، اس لئے گاڑی جلد ہی نظروں سے اوجھل ہو گئی۔رحمت نے اپنے موبائل فون سے سروش کے ابو آفتاب صاحب کو ساری صورتِ حال سے آگاہ کیا۔\nتھوڑی دیر میں وہ موقع واردات پر پہنچ گئے۔رحمت اور گڑیا کی زبانی سارا ماجرا جان کر انسپکٹر توحید نے آفتاب صاحب سے پوچھا: ”آپ کو کسی پر شک ہے؟“\n”میں نے چند ماہ قبل دفتر میں چوری کرنے پر ایک ملازم رضا کو ملازمت سے نکال دیا تھا، ہو سکتا ہے، یہ اُس کی کارروائی ہو۔“ انھوں نے اپنا خیال ظاہر کیا۔\n”میں رضا کو شاملِ تفتیش کر رہا ہوں۔\nاللہ نے چاہا تو آپ کا بیٹا جلد گھر لوٹ آئے گا۔اگر کوئی آپ سے رابطہ کرے تو ہمیں فوراً اطلاع کیجیے گا۔“\n”میں ایسا ہی کروں گا۔“ آفتاب نے انسپکٹر توحید کی بات سن کر کہا۔\nسروش ایک نیم تاریک کمرے میں موجود تھا، کمرے کا دروازہ بند تھا۔\n”مجھے باہر نکالو، مجھے اپنے گھر جانا ہے، دروازہ کھولو۔“ سروش روتے ہوئے مسلسل التجا کر رہا تھا۔\nکچھ دیر بعد دروازہ کھلا تو ایک شخص جس نے رومال سے اپنا چہرہ چھپا رکھا تھا، کمرے میں داخل ہوا۔سروش دروازہ کھلا دیکھ کر باہر نکلنے لگا تو اندر آنے والے شخص نے اس کا بازو اتنی زور سے پکڑا کہ وہ درد سے بلبلا اُٹھا۔\n”مجھے باہر جانے دو، مجھے اپنے گھر جانا ہے۔“ سروش نے اپنا بازو چھڑانے کی کوشش کی۔\n”تم گھر تو اُسی وقت جاؤ گے جب تمہارا باپ مجھے میری مطلوبہ رقم دے گا۔\nبہت دولت ہے تمہارے باپ کے پاس، تھوڑا سا پیسہ ہمیں دے دے گا تو اسے کون سا فرق پڑے گا۔بیٹھ جاؤ آرام سے، زیادہ شور مچایا تو اپنی جان سے جاؤ گے۔“\n”مجھ پر رحم کرو، مجھے جانے دو۔میں نے تمہارا کیا بگاڑا ہے! مجھے گھر جانے دو۔“ سروش نے روتے ہوئے کہا۔\n”بگاڑا تم نے نہیں، کام تو تمہارے باپ نے بگاڑا ہے، دفتر سے ایک لیپ ٹاپ کیا اُٹھا لیا، اس نے ملازمت ہی سے فارغ کر دیا۔\nمجھے ملازمت سے نکالنا آفتاب صاحب کو بہت مہنگا پڑے گا۔“ یہ کہہ کر اس آدمی نے کمرے کا دروازہ بند کر کے باہر تالا لگا دیا۔سروش روتا پیٹتا رہا، مگر اس پر کوئی اثر نہ ہوا۔\nرات کے وقت کمرے میں مدھم بلب کی نیلی ہلکی روشنی تھی۔ایک طرف پانی کی بوتل اور کھانا رکھا تھا، مگر سروش نے اس طرف آنکھ اُٹھا کر بھی نہ دیکھا۔اس نے سوچا بھی نہ تھا کہ وہ اس طرح کی صورتِ حال سے دو چار ہو گا۔\nوہ جماعت ہفتم کا طالب علم تھا۔اسے جو دعائیں یاد تھیں، وہ انھیں بار بار پڑھ رہا تھا۔دعا کرتے ہوئے اسے پنجرے میں بند مٹھو کا خیال آ گیا۔کچھ دیر بعد وہ مٹھو بھی اس کی آنکھوں کے سامنے تھا، جسے کافی مدت پنجرے میں قید رکھا گیا تھا۔رحمت سے پنجرہ کھلا رہ گیا تھا تب اسے آزادی ملی تھی۔اب ایک اور مٹھو اس کی قید میں تھا۔جو پکار پکار کر ”آزادی زندہ باد“ کے نعرے بلند کرتا تھا۔\n”میرے اللہ! مجھے معاف کر دے، مجھے آزادی عطا کر دے، میں وعدہ کرتا ہوں، یہاں سے آزاد ہوتے ہی مٹھو کو آزاد کر دوں گا۔میرے اللہ مجھے آزادی عطا کر دے۔“ سروش نے روتے ہوئے دعا کی۔\nرضا نے آفتاب صاحب سے تاوان کے لئے رابطہ کیا تو آفتاب نے اس کی اطلاع انسپکٹر توحید کو کر دی۔انسپکٹر توحید نے جدید آلات کی مدد سے رضا کے فون کرنے کی جگہ کو تلاش کر لیا۔\nیوں تو رضا ہر بار موبائل فون کی سم بدل بدل کر آفتاب صاحب کو فون کرتا، مگر وہ ایک ہی جگہ سے فون کر رہا تھا۔انسپکٹر توحید نے رات کے آخری پہر اس جگہ کا محاصرہ کیا اور جلد ہی اس پر قابو پانے میں کامیاب ہو گئے۔سروش کچھ نہ کھانے پینے کے باعث نڈھال سا ہو گیا تھا۔انسپکٹر توحید نے اسے پانی پلایا تو اس کی جان میں جان آئی۔تھانے میں جب وہ بابا جان سے بغل گیر ہوا تو بے اختیار رو دیا۔\nایک رات کی قید نے اسے آزادی کی اہمیت سے آگاہ کر دیا تھا۔جب وہ بابا جان کے ساتھ گھر پہنچا تو دادی اور امی نے اس کی بلائیں لیں۔گڑیا نے محبت سے اس کا ہاتھ چوم لیا۔مٹھو بھی سروش، سروش پکار رہا تھا۔سروش نے کوئی وقت ضائع کیے بغیر مٹھو کے پنجرے کا دروازہ کھول دیا۔\n”مٹھو! اُڑ جاؤ․․․․․دیر مت کرو۔“\nمٹھو نے پنجرہ کھلا دیکھا تو تیزی سے پنجرے سے نکل کر درخت پر جا بیٹھا۔سروش نے مٹھو کو مخاطب کیا:”میرے پیارے مٹھو! آزادی مبارک ہو، فضاؤں میں اُڑو، آزاد زندگی گزارو، آزادی کی زندگی جیو، پیارے مٹھو! ایک دفعہ پھر آزادی مبارک․․․․․آزادی مبارک۔“\nیہ سن کر مٹھو ”آزادی زندہ باد“ کا نعرہ بلند کرتے ہوئے پھُر سے اُڑ گیا۔",
    "url": "https://www.urdupoint.com/kids/detail/moral-stories/khali-pinjra-2904.html?lang=ur"
  },
  {
    "story_id": "UP_0016",
    "story_title": "Taqatwar Bewaqoof - Article No. 2903",
    "story_text": "غلام یٰسین نوناری\nیہ ایک طاقتور، لیکن ایک بے وقوف انسان کی کہانی ہے۔اس کا نام تو کچھ اور تھا، لیکن وہ جوا راٹا کے عجیب و غریب نام سے مشہور تھا۔جوا راٹا بے حد طاقتور، لیکن احمق شخص تھا۔وہ ایک وقت میں پچاس افراد کا کھانا کھا لیتا تھا۔اس کا باپ بہت پریشان تھا، کیونکہ وہ کھانے کے علاوہ کوئی کام نہیں کرتا تھا۔\nایک روز کسی نے جوا راٹا کو بتایا کہ شمالی پہاڑوں کے پیچھے ایک وادی ہے۔اس کا نام اگنستان ہے۔وہاں بہت بڑا خزانہ چھپا ہوا ہے۔اگر تم وہ خزانہ حاصل کر لو تو تمہاری ساری زندگی عیش میں گزرے گی۔\nجوا راٹا یہ سن کر بے حد خوش ہوا اور اسی دن وہ وادی کی طرف چل دیا۔چلتے چلتے شام ہو گئی۔رات اس نے ایک گاؤں میں گزاری۔\nصبح ہونے کے بعد وہ اپنا سفر کرنے ہی والا تھا کہ گاؤں کے چودھری نے اسے بلایا اور کہا:”نوجوان! تم مجھے بہت طاقتور لگتے ہو۔\nمیں چاہتا ہوں کہ تم میرے پاس رہو، کام کرو، میں تمہیں مالا مال کر دوں گا۔“\nجوا راٹا نے کہا:”چودھری صاحب! میں فی الحال ایک عظیم خزانے کی تلاش میں جا رہا ہوں۔مجھے تھوڑے سے مال کی ضرورت نہیں ہے۔“\nچودھری صاحب خاموش ہو گئے۔وہ چل پڑا۔چلتے چلتے وہ ایک جنگل سے گزرا۔اس کی نگاہ ایک ہرن پہ پڑی۔وہ اس کے پیچھے دوڑنے لگا۔ہرن بھی بھاگنے لگا، مگر جوا راٹا بھی بہت تیز دوڑتا تھا، اس نے جلد ہی ہرن کو پکڑ لیا۔\nہرن نے کہا:”تم مجھے چھوڑ دو تو میں تمہیں اس جنگل میں دفن ایک خزانے کا پتا بتا سکتا ہوں۔خزانہ اتنا زیادہ ہے کہ تم صدیوں تک استعمال کرو، تب بھی ختم نہ ہو گا۔“\nجوا راٹا نے قہقہہ لگاتے ہوئے کہا:”تم مجھے بے وقوف مت سمجھو۔میں اس سے بھی بڑے ایک خزانے کی تلاش میں نکلا ہوں۔“\nجوا راٹا نے ہرن کو مار کر آگ پر بھون لیا اور کھا پی کر آگے روانہ ہوا۔\nآخر وہ شمالی پہاڑیوں کے قریب جا پہنچا۔کچھ دور ایک بزرگ بیٹھے عبادت کر رہے تھے۔بزرگ نے جوا راٹا کو آتے دیکھا تو اسے اپنے پاس بلایا۔قریب پہنچ کر جوا راٹا نے پوچھا:”اے بزرگ! کیا آپ وادی اگنستان کے بارے میں کچھ جانتے ہیں؟“\nبزرگ نے بتایا:”یہ وادی، موت کی وادی ہے۔وہاں جو بھی گیا، بچ کر واپس نہ آیا۔اگر تم وہاں جانے کا ارادہ کیے بیٹھو ہو تو میری مانو، مت جاؤ۔\nوہاں صرف موت ہے۔“\nجوا راٹا نے قہقہہ لگایا اور بولا:”میں کوئی بزدل آدمی نہیں ہوں، اگر وہاں کوئی دیو بھی ہے تو اسے اُٹھا کر پھینک دوں گا۔میں وہاں ضرور جاؤں گا۔“\nبزرگ نے اسے قابلِ رحم نظروں سے دیکھا، مگر کچھ نہ کہا۔بزرگ کو یقین تھا کہ وہ موت کے منہ میں جا رہا ہے۔آخر جوا راٹا وادی اگنستان کے دروازے پہ پہنچ گیا۔آگے جو کچھ ہوا، بُرا ہوا۔\nجوا راٹا چاہتا تو اپنی طاقت سے خود بھی فائدہ اُٹھاتا اور دوسروں کے کام آ کر سکون پاتا۔وہ جتنا طاقتور تھا، اتنا ہی بے وقوف بھی تھا۔اس نے لالچ میں پڑ کر گاؤں کے چودھری صاحب کی عمدہ پیشکش ٹھکرا دی۔ہرن خزانے کا راز بتا رہا تھا تو اسے ہلاک کر دیا۔ایک نیک دل بزرگ نے اسے بہت سمجھایا، لیکن وہ آخر تک اپنے آپ کو عقل مند سمجھتا رہا۔وادی کے دروازے پر ایک نظر نہ آنے والے ہاتھ نے اسے پکڑ کر کھینچ لیا۔آج تک اس کا پتا نہ چلا کہ وہ کہاں گیا۔",
    "url": "https://www.urdupoint.com/kids/detail/moral-stories/taqatwar-bewaqoof-2903.html?lang=ur"
  },
  {
    "story_id": "UP_0017",
    "story_title": "Lakarhare Ka Beta - Article No. 2902",
    "story_text": "روبینہ ناز\n”تو کچھ نہیں کر سکے گا۔تجھے لکڑیاں کاٹ کر فروخت کرنے کا کہا تھا۔پیڑ کا کھل دیکھنے کے لئے نہیں۔“ لکڑہارے نے بیٹے کو غصے سے دیکھا۔شرفو بولا ”میں کیا کرتا۔آپ نہیں جانتے سب اس کا پھل شوق سے کھاتے ہیں۔“ ”تو تمہیں کیا؟ لوگ پھل کھاتے ہیں ہم تو نہیں۔“ لکڑہارا غصے سے بولا۔\nوہ بیوی کے سمجھانے پر بولا ”میں کچھ دن برداشت کر لیتا ہوں۔اگر اس نے میرا کام میں ہاتھ نہ بٹایا تو میں اسے گھر سے نکال دوں گا۔“ کچھ دن لکڑہارے نے اپنے بیٹے کو پرانے درخت کاٹنے کا کہا۔”خبردار کوئی بہانہ نہ بنانا۔لکڑیاں بیچ کر پیسے لانا۔“\nوہ جنگل گیا تو پرانے درخت دیکھ کر سوچا۔انہوں نے کتنا عرصہ مسافروں کو سایہ دیا ان کو کاٹنا ظلم ہو گا۔\nیہ سوچ کر وہ واپس آنے لگا جب گھر آیا تو لکڑہارے نے پوچھا ”آج تم نے کیا کام کیا؟“ بیٹے کی بات سن کر لکڑہارے نے اسے گھر سے نکال دیا۔وہ گھر سے نکل کر چلنے لگا وہ اس قدر تھک گیا کہ ایک قدم اُٹھانا مشکل ہو گیا۔قریب ہی ایک مکان تھا وہ گر کر بے ہوش ہو گیا۔دونوں میاں بیوی اپنے بیٹے کے لئے پریشان ہو گئے۔ان کے مکان کے سامنے ایک بگھی رکی، اور دروازہ بجا۔\nاس نے دروازہ کھولا تو ایک آدمی نے پوچھا۔آپ دونوں کو نادر خان نے بلایا ہے۔\n”کون نادر خان، اسے ہم سے کیا کام“؟ وہ حیرانی سے بولا۔”وہ پھلوں کا بڑا بیوپاری ہے۔آپ دونوں ساتھ چلیں۔وہ دونوں چل پڑے وہ انہیں ایک شاندار باغ میں لے آیا۔ایک طرف سے آواز آئی“ ”ابا جان“ اپنے بیٹے کو دیکھ کر وہ حیران رہ گئے وہ بولا ”آپ نے مجھے گھر سے نکالا تھا تو نادر خان نے میرا پودوں سے لگاؤ دیکھ کر یہاں ملازم رکھ لیا اور رہنے کو گھر بھی دیا اب آپ دونوں میرے ساتھ رہیں گے“ ”نادر خان بولا۔“آپ کے بیٹے کے خیالات نے مجھے بہت خوش کیا کہ اس کو درختوں سے کتنا پیار ہے اس لئے میں نے اپنا باغ اس کے سپرد کر دیا تاکہ وہ یہاں نئے نئے پودے لگائے اور ان کی حفاظت بھی کرے۔",
    "url": "https://www.urdupoint.com/kids/detail/moral-stories/lakarhare-ka-beta-2902.html?lang=ur"
  },
  {
    "story_id": "UP_0018",
    "story_title": "Azhdahe Ka Wada - Article No. 2900",
    "story_text": "ڈاکٹر غلام مصطفی سولنگی\nماں باپ کے مرنے کے بعد دو بھائی ایک گاؤں میں رہتے تھے۔بڑا بھائی بہت چست، سمجھ دار اور پیسہ کمانے میں ماہر تھا۔پڑوسی اس کی خوب تعریف کرتے تھے۔چھوٹے بھائی کی عمر ابھی زیادہ نہیں تھی۔وہ بڑا سیدھا سادہ اور ایمان دار تھا اور پیسہ کمانے کے بارے میں کچھ نہیں جانتا تھا، اس لئے بھائی اسے حقارت کی نظر سے دیکھتا تھا اور اس کا مذاق اُراتا تھا۔\nگاؤں والے بھی اسے احمق کہتے تھے۔\nایک دن بڑے بھائی نے کچھ نان چھوٹے بھائی کو دیتے ہوئے کہا:”یہ نان اُٹھاؤ اور گاؤں سے چلتے بنو۔جب کچھ پیسے کماؤ گے، تب ہی لوٹ کر آنا۔خالی ہاتھ اس گھر میں قدم نہ رکھنا۔“\nچھوٹے بھائی نے نان اُٹھائے اور اپنی قسمت آزمانے نکل پڑا، لیکن پیسے کمانے کے لئے آخر جائے کہاں؟ اس کی سمجھ میں کچھ نہیں آ رہا تھا۔\nوہ کافی دیر تک اِدھر اُدھر بھٹکتا رہا۔آخر وہ ایک ندی کے کنارے جا پہنچا اور وہاں بیٹھ کر نان کھانے لگا۔ابھی اس نے صرف دو تین نوالے ہی کھائے ہوں گے کہ یکایک اس کی نظر ایک سانپ پر پڑی۔سانپ ایک بالشت کے برابر لمبا تھا۔وہ چپ چاپ زمین پر لیٹا ہوا تھا اور دیکھنے میں بیمار لگتا تھا۔لڑکے کو اس پر ترس آ گیا۔اس نے ایک چھوٹا ڈبا ڈھونڈا اور سانپ کو اس کے اندر رکھ دیا۔\nاس نے سانپ کی بہت اچھی طرح دیکھ بھال کی۔آہستہ آہستہ سانپ موٹا اور بڑا ہو گیا۔اب اس کے لئے کاغذ کا ڈبا چھوٹا پڑنے لگا۔\nایک دن سانپ بولا:”تم مجھے کسی بڑے دریا میں ڈال دو۔یہاں میرا دم گھٹ رہا ہے۔“ یہ سن کر وہ شش و پنج میں پڑ گیا۔\nاس نے سانپ سے کہا:”لیکن میں تو تمہیں بڑا کر کے بیچنا چاہتا ہوں۔میرے بھائی نے کہا ہے، پیسے کمائے بغیر گھر نہ لوٹنا۔\nسانپ نے تھوڑی دیر سوچنے کے بعد جواب دیا:”ٹھیک ہے، اگر تم پیسے کمانا چاہتے ہو تو مجھے ایک بڑے دریا میں ڈال دو۔میں وہاں پیسے کمانے میں تمہاری مدد کر دوں گا۔“\nنیک دل لڑکے نے ایک بڑی ٹوکری بنائی اور سانپ کو اس کے اندر رکھ دیا۔پھر وہ ٹوکری اُٹھا کر دریا کی طرف چل دیا۔سانپ دریا میں پہنچتے ہی ایک سنہرے اژدہے میں بدل گیا اور پانی میں لہریں پیدا کرتا ہوا اِدھر اُدھر تیرنے لگا۔\nسنہری اژدہا تیرتا ہوا لڑکے کے پاس آیا اور اس سے بولا:”تم میرے سچے دوست ہو۔اب میں اپنے وعدے کے مطابق تمہاری مدد کروں گا۔میں تمہیں ایک چھوٹا گدھا دے رہا ہوں۔“ ابھی وہ اپنی بات پوری بھی نہیں کر پایا تھا کہ اچانک اس کے سامنے ایک گدھا آ کھڑا ہوا:”جب بھی تمہیں پیسوں کی ضرورت ہو، اس گدھے سے کہنا کہ مجھے کچھ سونا چاندی دے دو!“\nچھوٹا لڑکا یہ سن کر بہت خوش ہوا۔\nاس نے اژدہے کا شکریہ ادا کیا۔وہ گدھے کو لے کر مڑنے ہی والا تھا کہ اژدہے نے کہا:”ایک بات یاد رکھنا، یہ راز کسی کو نہ بتانا۔“\nلڑکا اپنے گدھے کے ساتھ گھر کی طرف چل پڑا۔چلتے چلتے رات ہو گئی۔رات کاٹنے وہ ایک چھوٹی سی سرائے میں پہنچا۔اس نے کرائے پر ایک کمرا لیا۔جب سرائے کا مالک اس کے گدھے کو اصطبل میں لے جانے لگا تو وہ بولا:”میرے گدھے کو اچھا چارا کھلانا، لیکن اس سے سونا نہ مانگنا۔\nسونا نہ مانگنے والی بات سرائے کے مالک کی سمجھ میں نہیں آئی، لیکن جب رات گہری ہوئی تو وہ چپکے سے اصطبل میں پہنچا اور ہلکی سی آواز میں بولا:”گدھے! مجھے کچھ سونا چاہیے۔“\nابھی وہ اپنی بات پوری بھی نہیں کر پایا تھا کہ اس کے سامنے سونے کا ڈھیر لگ گیا۔وہ خوشی سے پھولا نہ سمایا۔اس نے لڑکے کے گدھے کی جگہ اپنا گدھا لا کر کھڑا کیا۔دونوں گدھوں کی شکل و صورت ایک جیسی تھی، اس لئے اس تبدیلی کا پتا چلانا بہت مشکل تھا۔\nسرائے کے مالک نے طلسمی گدھے کو چھپا لیا۔لڑکا صبح سویرے جاگ اُٹھا۔سرائے کے مالک نے اس کی خوب خاطر مدارت کی اور اسے اپنا گدھا دے کر گرم جوشی سے رخصت کیا۔\nجب وہ گھر پہنچا تو بڑے بھائی نے پوچھا:”کتنا پیسہ کما کر لایا ہے؟“\nچھوٹے بھائی نے اطمینان سے جواب دیا:”بڑے بھائی! میں ایک طلسمی گدھا اپنے ساتھ لایا ہوں۔جب بھی مانگوں گا، یہ مجھے سونا چاندی دے دے گا۔\nجاؤ! جلدی سے ایک چادر تو لاؤ۔میں تمہیں اس کا طلسم دکھاتا ہوں۔“\nبڑے بھائی کو اپنے کانوں پر یقین نہیں آیا۔اس نے فوراً ایک چادر فرش پر بچھا دی۔چھوٹے بھائی نے گدھے کو قالین پر کھڑا کیا اور بولا:”گدھے! مجھے کچھ سونا چاہیے۔“\nگدھا خالی نظروں سے اس کی طرف دیکھتا رہا۔چھوٹے بھائی نے اپنی بات پھر دہرائی۔اس بار بھی اس پر کوئی اثر نہیں ہوا۔\nیہ دیکھ کر وہ بہت پریشان ہوا۔\nاس کا بھائی غصے سے آگ بگولا ہو گیا:”یہ کیا بد تمیزی ہے؟“ وہ چلا کر بولا۔\nچھوٹے بھائی نے اسے سمجھانے کی کوشش کی:”بھائی! صبر کرو۔مجھے پکا یقین ہے کہ یہ کچھ دیر بعد سونا چاندی ضرور دے گا، لیکن گدھا خاموش ہی رہا۔“\nبڑا بھائی غصے میں آ گیا۔اس نے چھوٹے بھائی کو خوب بُرا بھلا کہا اور اسے گدھے کے ساتھ گھر سے باہر نکال دیا۔\nپٹائی کے سبب لڑکے کا پورا جسم دکھ رہا تھا۔اسے اژدہے پر بڑا غصہ آیا۔وہ سیدھا دریا کے کنارے پہنچا اور بلند آواز میں اژ دہے کو پکارنے لگا۔فوراً ہی دریا میں لہریں اُٹھنے لگیں اور اژدہے نے اپنا سر پانی سے باہر نکالا:”اب تم کیا چاہتے ہو؟“\nلڑکے نے شکایت بھرے لہجے میں کہا:”تم نے مجھے بے وقوف کیوں بنایا؟ یہ گدھا تم ہی کو مبارک ہو۔یہ مجھے سونا چاندی کچھ نہیں دیتا۔\nاژدہے نے صفائی پیش نہیں کی اور لڑکے سے کہا:”اگر تمہیں یہ گدھا نہیں چاہیے تو اس کی جگہ میں تمہیں کچھ اور دے دیتا ہوں۔“ یہ کہہ کر اس نے دریا کی سطح پر ایک خوبصورت چادر پھینکی:”اسے اُٹھا لو! وہ بولا:”جب بھی بھوک لگے، اسے زمین پر پھیلا دینا۔جو بھی کھانا مانگو گے یہ تمہیں دے گی۔“ لڑکا چادر لے کر گھر کی طرف چل پڑا، لیکن سرائے کے پاس پہنچتے پہنچتے اندھیرا ہو گیا۔\nاس نے رات وہیں ٹھہرنے کا فیصلہ کیا۔سرائے کے مالک نے جب لڑکے کو دوبارہ آتے دیکھا تو اس کا سر چکرانے لگا۔اس نے سوچا:”یقینا یہ اپنا طلسمی گدھا واپس لینے آیا ہے۔“\nلیکن جب لڑکے نے گدھے کا ذکر ہی نہیں کیا تو اسے کچھ اطمینان ہوا۔سونے سے پہلے لڑکے نے چادر کو تہہ کر کے رکھ دیا اور سرائے کے مالک سے کہا:”اس چادر کو ہاتھ نہ لگانا اور اس سے کچھ کھانے کے لئے نہ مانگنا۔\n“ یہ سن کر سرائے کے مالک نے فوراً حامی بھر لی، لیکن وہ دل ہی دل میں اس لڑکے کی بے وقوفی پر ہنس رہا تھا۔اس نے سوچا گدھے کی طرح یہ چادر بھی ضرور کوئی طلسمی چیز ہو گی۔آدھی رات کو جب لڑکا گہری نیند سو رہا تھا، سرائے کے مالک نے لڑکے کی چادر اُٹھا کر اور اس کی جگہ اس جیسی دوسری چادر رکھ دی۔دوسرے دن صبح جوں ہی مرغے نے بانگ دی، لڑکا اُٹھ بیٹھا۔\nاس نے چادر اُٹھائی اور گھر کی طرف چل دیا۔\nلڑکا خوش خوش گھر پہنچا۔ ”اس مرتبہ سب ٹھیک ہے بھائی!“ وہ بولا:”تم کون سی چیز کھانا چاہتے ہو؟“ اس نے چادر بچھا دی اور بھائی سے پھر کہا:”تم جو بھی چیز کھانا چاہتے ہو، وہ اس چادر پر آ جائے گا۔“ بڑے بھائی کو اس کی بات پر یقین نہیں آیا وہ زور سے ہنس پڑا:”ٹھیک ہے، میں صرف ایک معمولی سی چیز مانگتا ہوں۔\nمیرے لئے کچھ پلاؤ منگا دو۔“\nچادر کے پاس جا کر لڑکے نے حکم دیا:”مجھے کچھ پلاؤ چاہیے!“ اس نے یہ فقرہ کئی دفعہ دہرایا، لیکن چادر خالی کی خالی رہی۔یہ دیکھ کر بھائی کو بے انتہا غصہ آیا۔اس نے پھر چھوٹے بھائی کو باتیں سنائیں اور اسے گھر سے باہر نکال دیا۔لڑکا پھر دریا کے کنارے پہنچا اور اژدہے کو پکار کر کہنے لگا:”تم کتنے احسان فراموش ہو! لگتا ہے تمہارے پاس کوئی طلسمی چیز نہیں ہے۔\nتم خواہ مخواہ مجھے کیوں بے وقوف بنا رہے ہو؟ اب مجھے تمہاری کسی بھی طلسمی چیز کی ضرورت نہیں ہے۔تمہاری وجہ سے میں دو دفعہ بُرا بھلا سن چکا ہوں۔“\nاس کی بات سن کر اژدہے نے اس سے کوئی سوال نہیں پوچھا اور صرف یہ کہا:”ذرا ٹھہرو! میں تمہیں ایک اور چیز دیتا ہوں۔“\nتھوڑی دیر میں وہ ایک ڈنڈا لے آیا اور اس لڑکے کو دیتے ہوئے بولا:”جب تم سرائے میں قیام کرو تو سرائے کے مالک سے کہنا کہ وہ اس ڈنڈے سے ہر گز یہ نہ کہے کہ ڈنڈے ڈنڈے! سچ کو ظاہر کرنا۔\nسرائے کے لالچی مالک نے اس بار بھی لڑکے کی خوب مہمان نوازی کی۔اس نے دل ہی دل میں سوچا یہ نوجوان اس بار بھی ضرور کوئی نہ کوئی طلسمی چیز لایا ہو گا۔\nلڑکے نے ڈنڈا ایک طرف رکھ دیا اور سرائے کے مالک سے کہا:”اس ڈنڈے سے تم یہ ہر گز نہ کہنا ڈنڈے ڈنڈے! سچ کو ظاہر کرو۔“\nسرائے کے مالک نے سر ہلا کر کہا:”ٹھیک ہے! میں سمجھ گیا۔“\nتاہم جب سب لوگ سو گئے تو سرائے کے مالک نے ڈنڈا بھی چرا لیا۔\nاپنے کمرے میں پہنچ کر وہ اس کی طلسمی قدرت آزمانے کے لئے ہلکی سی آواز میں بولا:”ڈنڈے ڈنڈے! سچ ظاہر کرو۔“ اس کے منہ سے ابھی یہ الفاظ نکلے ہی تھے کہ ڈنڈا حرکت میں آ گیا اور دھڑا دھڑ اس کے سر پر برسنے لگا۔سرائے کا مالک چیختا چلاتا رہا، لیکن ڈنڈا برابر حرکت کرتا رہا اور اس کی پٹائی کرتا رہا۔سرائے کے مالک نے بچنے کی بڑی کوششیں کی، لیکن وہ جہاں بھی جاتا، ڈنڈا اس سے پہلے وہاں پہنچ جاتا۔\nاس کے پورے جسم پر نیل پڑ گئے۔وہ بری طرح زخمی ہو گیا۔جب ڈنڈے کی مار سے بچنے کا کوئی طریقہ نہیں رہا تو آخر میں اس نے لڑکے کے پاس جا کر عاجزی سے کہا:”بھیا! مجھے بچاؤ۔اب میں اس ڈنڈے کی مار برداشت نہیں کر سکتا۔اگر تم اپنے ڈنڈے کو روک لو گے تو میں تمہارا گدھا اور تمہاری چادر لوٹا دوں گا۔دوسرے دن لڑکا اپنی تینوں طلسمی چیزیں لے کر خوشی خوشی گھر لوٹ گیا۔",
    "url": "https://www.urdupoint.com/kids/detail/moral-stories/azhdahe-ka-wada-2900.html?lang=ur"
  },
  {
    "story_id": "UP_0019",
    "story_title": "Yeh Bakra Kis Ka Hai? - Article No. 2899",
    "story_text": "پروفیسر خلیل جبار\nجی اپنے گھر کے صحن میں ایک بکرے کو بے فکری سے ٹہلتے ہوئے دیکھ کر چونکے:”ارے یہ بکرا کہاں سے آ گیا ہے اور دیکھو اسے کسی کا خوف بھی نہیں ہے کہ کوئی اسے پکڑ لے گا۔“ جی نے خود کلامی کی۔\nوہ کمرے سے باہر آئے اور بکرے کی گردن پر ہاتھ پھیرتے بولے:”کیوں بھئی بکرے صاحب! تم نے کیا میرے گھر کو پارک سمجھا ہوا ہے، جو یہاں تفریح کی غرض سے آ گئے ہو؟“\nبکرے نے گردن کو ایسے جھکا لیا، جیسے اسے جی سے کسی قسم کا کوئی خوف نہیں ہے۔\nجی نے دروازے کی طرف دیکھا۔گھر کا دروازہ کھلا ہوا تھا۔اس لئے بکرا گھر کے اندر داخل ہو گیا تھا۔ جی کو کسی سے باتیں کرتا دیکھ کر ان کی اہلیہ نے صحن میں جھانکا۔\nبکرے کی گردن پر جی کو ہاتھ پھیرتا دیکھ کر وہ بھی وہیں آ گئیں۔\n”ارے یہ بکرا کہاں سے آیا ہے اور کس کا ہے؟“\n”مجھے خود نہیں پتا۔“ جی نے کہا۔\n”تمہارے پاس تو یہ ایسے کھڑا ہے، جیسے تم سے بہت مانوس ہے۔\n“ اہلیہ نے کہا۔\n”کسی کا پالتو بکرا ہے، میں باہر اس کے مالک کو تلاش کرتا ہوں۔“ جی یہ کہتے ہوئے گھر سے باہر نکل گئے۔گلی میں دور تک کوئی بھی شخص نظر نہ آیا، جس سے وہ بکرے کے بارے میں معلومات حاصل کر سکتے۔گھر میں جی کو داخل ہوتا دیکھ کر اہلیہ نے پوچھا:”بکرے کے مالک کے بارے میں کچھ پتا چلا، کس کا ہے؟“\n”اب اس بکرے کا کیا کرو گے؟“\n”یہی سوچ رہا ہوں۔\n”ریڈیو پاکستان سے ماضی میں ایک پروگرام آیا کرتا تھا، یہ بچہ کس کا ہے۔“ اہلیہ نے یاد دلایا۔\n”اس پروگرام کی بدولت بچے اپنے والدین تک پہنچ بھی جایا کرتے تھے۔“ جی نے کہا۔\n”ہاں بالکل ایسا ہی تھا۔ایسا کرتا ہوں، مسجد سے اعلان کرا دیتا ہوں۔“\n”اس طرح بکرے کے کئی دعوے دار پیدا ہو جائیں گے۔“\nاہلیہ نے خدشہ ظاہر کرتے ہوئے کہا:”ایسا کرتے ہیں، ہم اس بکرے کو اپنے پاس رکھ لیتے ہیں، جس کا بکرا ہو گا، وہ خود ہی بکرے کو ڈھونڈتا ہوا ہمارے پاس پہنچ جائے گا۔\nجی چاہتے تو بکرے کو اپنے پاس رکھ لیتے، لیکن وہ ایک ایمان دار شخص تھے۔ساری زندگی ایمان داری سے گزار دی لیکن بے ایمانی کا کبھی تصور بھی نہیں کیا۔ جی بکرے کو اس کے اصل مالک تک پہنچانا چاہتے تھے۔دوپہر میں جب بچے سکول سے گھر آئے۔صحن میں بکرا دیکھ کر خوش ہو گئے۔وہ سمجھے کہ ان کے والد قربانی کے لئے بکرا لائے ہیں۔\n”کتنا اچھا اور صحت مند بکرا ہے۔\nمیں اپنے دوستوں کو یہ بکرا دکھاؤں گا، وہ اس بکرے کو دیکھ کر حیرت زدہ رہ جائیں گے۔“ سفیان نے کہا۔\n”یہ بکرا ہمارا نہیں ہے۔“ ان کی ماں نے بتایا۔\n”پھر کس کا بکرا ہے؟“ ناہید نے پوچھا۔\n”تمہارے ابا جان کے ایک دوست کا بکرا ہے۔“\n”اگر ابا جان کے دوست کا بکرا ہے تو یہ بکرا ہمارے گھر میں کیا کر رہا ہے؟“ سفیان نے کہا۔\n”کسی وجہ سے وہ ہمارے یہاں بکرا چھوڑ گئے ہیں۔\n“ ماں نے کہا۔\n”امی جان! ہمارے سب دوستوں کے یہاں قربانی ہوتی ہے، ہمارے گھر میں کب قربانی ہو گی؟“ سفیان نے کہا۔\nہر سال تمہارے ابو کوشش کرتے ہیں، لیکن․․․․․امی جان کہتے، کہتے رُک گئیں۔\n”لیکن قربانی نہیں ہوتی۔“ ناہید نے جملہ پورا کیا۔\n”ابا جان سے کہہ کر یہ بکرا قربانی کے لئے رکھ لیں۔“ سفیان نے کہا۔\n”کسی اور کے بکرے کو ہم کیسے رکھ سکتے ہیں۔\n“ امی جان نے بات ختم کرنے کے لئے کہا۔\nجی کی تنخواہ اتنی نہیں تھی کہ وہ قربانی کر سکیں۔وہ ہر سال بچوں کو دلاسہ دے دیتے تھے کہ اس بار ضرور قربانی ہو گی، کوشش بھی کرتے تھے کہ قربانی کے لئے بکرا لے آئیں، لیکن عید سے قبل بکروں کی قیمتیں اتنی ہو جاتی تھیں کہ وہ چاہنے کے باوجود بکرا خرید نہیں پاتے۔گھر میں بکرا کیا آیا، بچوں کو کھیلنے کے لئے تفریح مل گئی۔\nبچے بکرے کو شام میں باہر گھمانے بھی لے جاتے۔بکرا بھی بچوں سے مانوس ہو گیا تھا۔بچے جیسے ہی اسکول سے آتے وہ انھیں دیکھ کر ممیانے لگتا۔بچے اس کے پاس جا کر اس کے سر اور گردن پر ہاتھ پھیرتے تب جا کر وہ خاموش ہوتا۔ جی کے چھوٹے بیٹے نبیل کو بکرے سے کچھ زیادہ ہی محبت ہو گئی تھی۔بکرا بھی نبیل کو دیکھ کر خوش ہو جاتا۔پندرہ دن ہو چکے تھے، لیکن بکرے کا دعوے دار نہیں آیا۔\nجی یہ سوچ کر پریشان ہو رہے تھے کہ عید میں پندرہ دن رہ گئے ہیں اور ابھی تک کوئی شخص ایسا نہیں ملا ہے، جو کہے کہ میرا بکرا گم ہو گیا ہے۔ایک شام جی پرچون کی دکان پر کھڑے تھے۔دکان پر ادھیڑ عمر کا شخص جس کے چہرے پر ہلکی داڑھی بھی تھی، وہ آیا، اس کا نام عبدالسلام تھا۔اس نے آتے ہی پہلے دکان دار عمر فتح کو سلام کیا اور پھر بولا:”پندرہ دن قبل میں بکرا پیڑی سے بکرا خرید کر یہاں سے گزر رہا تھا کہ بکرے نے میرے ہاتھ سے رسی ڈھیلی دیکھ کر خود کو چھڑا لیا اور بھاگ کھڑا ہوا، میں اس بکرے کے پیچھے بھاگا بھی، لیکن بکرا نہ جانے کہاں گم ہو گیا۔\n”کیا تمھیں بکرا نہیں ملا؟“ جی نے پوچھا۔\n”نہیں ملا، اسی لئے تو کئی دنوں سے اس علاقے میں بکرے کو تلاش رہا ہوں۔ “ عبدالسلام نے کہا۔\n”اس کی کوئی پہچان ہے تو بتاؤ، تاکہ میں بکرے کو تلاش کرنے میں تمہاری مدد کر سکوں۔“ جی نے کہا۔اس نے جو بکرے کے بارے میں بتایا وہ سو فیصد اس بکرے میں موجود تھیں، جو جی کے گھر میں بکرا تھا۔\nجی عبدالسلام کو اپنے گھر لے آئے اور بکرا دکھایا۔\n”ہاں یہی وہ بکرا ہے۔“ وہ خوشی سے چیخا۔\n”اس بکرے کو تم اپنے ساتھ لے جا سکتے ہو، مجھے کوئی اعتراض نہیں ہے۔“ جی نے کہا۔\nبچے بھی صحن میں موجود تھے۔انھوں نے جب سنا بکرے کا اصل مالک بکرا لینے آ گیا ہے۔ان کے چہروں پر اُداسی چھا گئی۔نبیل کو بکرے کے بچھڑنے کا زیادہ دکھ تھا، اس لئے اُس کی آنکھیں بھر آئیں۔\n”یہ بکرا پندرہ دن تمہارے گھر میں رہا ہے، اس پر تم نے کچھ خرچ بھی کیا ہو گا، وہ خرچہ مجھ سے لے لو۔“ اس نے کہا۔\n”بھائی صاحب! کیوں شرمندہ کر رہے ہو، بکرے نے جو اس گھر میں کھایا ہے وہ اس کا نصیب میں لکھا تھا، ہماری اتنی اوقات کہاں کے کسی کو کھلا پلا سکیں۔“ جی نے کہا۔\nعبدالسلام نے کہا:”آمدنی میری بھی کم ہے، بچوں کی خوشی کی خاطر لے جا رہا ہوں، ورنہ اسے یہیں چھوڑ جاتا۔\nجب بکرے کی رسی کو پکڑ کر بکرے کو لے جانے لگا تو بکرا بچوں کی طرف دیکھنے لگا۔نبیل بھی لپک کر کمرے کے لپٹ گیا۔\n”میں بکرے کو نہیں لے جانے دوں گا۔“\n”نبیل بیٹے! یہ بکرا ہمارا نہیں ہے، یہ بات میں نے تم سب کو پہلے ہی بتا دی تھی۔“ جی نے کہا۔\n”ابا جان! آپ ہر سال ہی جھوٹا وعدہ کرتے ہیں کہ اس بار ضرور قربانی کریں گے، لیکن ہمارے گھر قربانی نہیں ہوتی۔\nسفیان نے کہا:”میرے دوستوں اور محلے والوں کو جب پتا چلے گا کہ یہ ہمارا بکرا نہیں تھا تو سوچیں کہ محلے میں ہماری بے عزتی ہو گی۔“ نبیل نے روتے ہوئے کہا۔\n”تم اسی سلوک کے مستحق ہو، تم نے محلے والوں اور دوستوں سے جھوٹ کیوں بولا۔“\n”ہاں، ہم سے غلطی ہو گئی ہے۔“\n”جب غلطی کی ہے تو اس کی سزا بھی بھگتو۔بھائی صاحب کے بیٹے نے بھی اپنے دوستوں سے کہا ہو گا کہ ہمارے گھر قربانی ہو گی، اگر ان کے گھر اس سال قربانی نہیں تو ان کے بیٹے کی کتنی بے عزتی ہو گی۔\n”میرے بیٹے کاشف کو بھی بہت شوق ہے ہمارے یہاں عید پر قربانی ہو، اسی غرض سے بکرا خریدا ہے۔“ اس نے کہا۔\nنبیل نے بکرے کو مضبوطی سے پکڑا ہوا تھا، وہ کسی صورت بکرے کو چھوڑنا نہیں چاہتا تھا۔\nجی نے نبیل کو ڈانٹتے ہوئے کہا:”چھوڑو بکرے کو۔“\n”میرے ذہن میں ایک ترکیب آئی ہے، اگر پسند کرو۔“ عبدالسلام نے کہا۔\n”کیا؟“ جی چونکے۔\n”تمہارے بچوں کی خواہش ہے، اس گھر میں بکرے کی قربانی ہو، میرے بیٹے کی صرف یہ خواہش ہے کہ عید پر بکرے کی قربانی ہو۔اس لئے میں اپنے بیٹے کو عید پر تمہارے گھر لے آؤں گا، اور تمہارے گھر پر قربانی ہو جانے پر تمہارے بچوں کی بھی اور میرے بیٹے کی بھی خواہش پوری ہو جائے گی۔“ اس نے کہا۔\nجی نے بہت کوشش کی کہ عبدالسلام بکرا لے جائے، لیکن وہ بکرا لے جانے کی بجائے وہیں چھوڑ گیا۔\nبکرے کے نہ جانے پر سب بچوں کے چہروں پر خوشی دیدنی تھی۔عید سے چند دن قبل عبدالسلام اپنے بیٹے کاشف کو ان کے گھر لے کر آ گیا۔کاشف نبیل کا ہم عمر ہی تھا۔کاشف کو بکرا بھی دکھایا جسے دیکھ کر وہ خوش ہو گیا تھا۔عبدالسلام جی کو عید پر آ جانے کا کہہ کر چلا گیا۔عید کے دن عبدالسلام ایک قصائی اور اپنے بیٹے کاشف کے ساتھ آ گیا۔قصائی نے جب بکرے کو ذبح کیا۔\nبچوں میں سب سے زیادہ رنجیدہ نبیل ہی ہوا تھا۔بکرے کے ذبح ہو جانے پر قصائی نے جلدی جلدی گوشت کے ٹکڑے بنا ڈالے عبدالسلام نے بکرے کا کچھ گوشت اپنے ساتھ لائے تھیلے میں ڈالا اور بچ جانے والا گوشت وہیں چھوڑ دیا۔\n”بھائی صاحب! یہ گوشت کیوں چھوڑ دیا، یہ بھی اپنے ساتھ لے جائیں۔ “ جی نے کہا۔\n”مجھے شرمندہ نہ کریں۔آپ نے پورے ایک ماہ بکرے کی خدمت کی ہے، کیا آپ کا اتنا بھی حق نہیں بنتا کہ بکرے کا تھوڑا سا گوشت رکھ لیں۔\n“ اس نے کہا:”قربانی کے گوشت کے تین حصے ہوتے ہیں۔ایک اپنا، ایک رشتے داروں کا اور ایک غریبوں کا۔میں نے رشتے داروں کے حصے میں سے آپ کو حصہ پیش کیا ہے، قبول کر لیں۔“\n”آپ کے گھر والے کیا سوچیں گے؟“\n”وہ کچھ نہیں سوچیں گے، میں ان کو سمجھا دوں گا۔“ وہ مسکراتے ہوئے بولا۔\nعبدالسلام کے چلے جانے پر جی سوچنے لگے کہ اللہ تعالیٰ کے ہر کام میں کوئی نہ کوئی مصلحت ہوتی ہے۔",
    "url": "https://www.urdupoint.com/kids/detail/moral-stories/yeh-bakra-kis-ka-hai-2899.html?lang=ur"
  },
  {
    "story_id": "UP_0020",
    "story_title": "Naiki Ka Sila - Article No. 2898",
    "story_text": "عائشہ حفیظ\nسکول کی گھنٹی بجی، سارے بچے دوڑے اور گیٹ سے باہر نکل گئے۔حامد اور احمد دوڑ کر بس سٹاپ پر جا کھڑے ہوئے اور بس کا انتظار کرنے لگے۔وہ آپس میں سکول میں ہونے والے ٹیسٹ کا ذکر کر رہے تھے کہ احمد کی نظر ایک بوڑھی خاتون پر پڑی جو بہت ہی پریشان لگ رہی تھیں۔وہ کبھی اپنے پرس میں جھانگتی، کبھی اِدھر ٹٹولتیں تو کبھی اُدھر۔\nان کی بے چینی دیکھ کر احمد کو لگا کہ اسے ان کی مدد کرنی چاہئے۔اس نے حامد کو بتایا اتنے میں بس آ گئی۔حامد تو بس میں سوار ہو گیا لیکن احمد کا ضمیر گورا نہ کیا۔وہ اس عورت کے پاس گیا پریشانی کی وجہ دریافت کی تو اس خاتون نے کہا کہ بیٹا میرا چشمہ کھو گیا ہے۔احمد نے اِدھر اُدھر ڈھونڈنا شروع کیا، اسے پاس ہی بنچ کے نیچے وہ پڑا نظر آ گیا۔\nاس نے چشمہ اُٹھایا اور بوڑھی خاتون کو دے دیا۔\nخاتون نے اس کا شکریہ ادا کیا اور بہت خوش ہوئیں۔امی نے گھر دیر سے آنے کی وجہ پوچھی تو احمد نے سارا قصہ سنا دیا جسے سن کر اس کی امی بہت خوش ہوئیں اور اسے شاباش دی۔اگلے دن جب وہ سکول گیا تو اسمبلی کے دوران پرنسپل صاحب نے کہا کہ ہمارے سکول کے ایک ہونہار طالب علم نے کل ایک بوڑھی خاتون کی مدد کی اور انہوں نے احمد کو اسٹیج پر بلایا۔پرنسپل صاحب نے احمد کو ایک تحفہ دیا اور کہا یہ اُس بوڑھی خاتون نے تمہارے لئے دیا ہے اور پرنسپل صاحب نے احمد کے کندھے پر انتہائی شفقت بھرا ہاتھ رکھا۔",
    "url": "https://www.urdupoint.com/kids/detail/moral-stories/naiki-ka-sila-2898.html?lang=ur"
  },
  {
    "story_id": "UP_0021",
    "story_title": "Lagan - Article No. 2897",
    "story_text": "سید ریان متین\n”ارے، کیا تم ہر وقت پڑھتے رہتے ہو! چلو اُٹھو، گاڑی آئی ہوئی ہے مرمت کے لئے۔“ موٹر ورکشاپ کے مالک وسیم نے طہٰ کو جھڑکا۔\n”اچھا استاد! بس یہ سوال کر کے آیا۔“ طہٰ نے کہا۔\n”کچھ نہیں ہوتا پڑھنے سے کام کرو، پیسے کماؤ۔“ وسیم نے منہ بنا کر کہا۔\n”استاد! تم دیکھنا میں ضرور ایک دن پڑھ لکھ کر تمہارے پاس اپنی گاڑی ٹھیک کرانے آؤں گا۔\n“ طہٰ نے مضبوط لہجے میں کہا۔\n”ہاہاہا․․․․․تم اور گاڑی! چلو، اب جلدی سے گاڑی کے پاس آ جاؤ۔“ وسیم نے مذاق اُڑاتے ہوئے کہا۔\nجب طہٰ کے والد کا انتقال ہوا تو وہ گیارھویں جماعت میں پڑھتا تھا۔اس کے والد مزدوری کرتے تھے۔ان کے بعد گھر میں فاقوں کی نوبت آنے لگی۔\nطہٰ کی والدہ بھی بیمار رہتی تھیں۔طہٰ کو مجبوراً گھر سے باہر نکلنا پڑا۔\nبڑی مشکل سے ایک مکینک کی دکان پر کام ملا۔طہٰ صبح جاتا اور شام کو تھکا ہارا واپس آتا۔اس نے ایک اوپن یونیورسٹی میں داخلہ بھی لے لیا۔کام کے بعد ساری توجہ پڑھائی پر دیتا۔وہ ورکشاپ پر کتابیں ساتھ لے کر جاتا اور فارغ وقت میں کتابیں لے کر بیٹھ جاتا۔اس بات پر دوسرے لوگ مذاق اُڑاتے اور طعنے بھی دیتے، مگر وہ سب باتیں برداشت کر لیتا۔اس کو یقین تھا کہ اللہ تعالیٰ اس کی محنت کا صلہ ضرور دے گا۔\nدن گزرتے گئے۔طہٰ نے بہترین نمبروں سے انٹر کیا اور شہر کی سب سے بڑی یونیورسٹی میں داخلہ لے لیا۔اس نے ورکشاپ پر جانا چھوڑ دیا، کیونکہ اب وہ بچوں کو ٹیوشن پڑھاتا تھا۔کافی عرصے بعد طہٰ اپنی گاڑی پر سڑک سے گزر رہا تھا کہ اس نے ایک ورکشاپ پر بورڈ لگا ہوا دیکھا ”وسیم مکینک“۔\n”بھائی! ادھر آنا، میری گاڑی پنکچر ہو گئی ہے۔“ طہٰ نے آواز لگائی۔\nفوراً ہی ایک ادھیڑ عمر کا آدمی نکلا:”جی بابو جی!“\nطہٰ نے غور سے دیکھا اور اس کے منہ سے نکلا:”ارے استاد آپ!“\n”طہٰ تم! گاڑی میں․․․․“ وسیم نے حیرت سے کہا۔\n”جی استاد جی! میں نے کہا تھا نا، ضرور میں ایک دن پڑھ لکھ کر قابل بن جاؤں گا۔“\nطہٰ نے فخر سے کہا:”میں ایک بڑے ادارے میں منیجر ہوں۔“\n”ہاں بیٹے! تم نے صحیح کہا تھا۔ہم لوگ نادان تھے، جو تمہارا مذاق اُڑاتے رہے۔“ استاد وسیم کا سر جھک گیا۔",
    "url": "https://www.urdupoint.com/kids/detail/moral-stories/lagan-2897.html?lang=ur"
  },
  {
    "story_id": "UP_0022",
    "story_title": "Pari Ki Mamta - Article No. 2896",
    "story_text": "یمنیٰ توقیر\nپرانے زمانے کی بات ہے کہ پرستان میں سات پریاں رہتی تھیں۔وہ آپس میں گہری سہیلیاں تھیں۔ایک دن انھیں معلوم ہوا کہ پرستان سے دور دنیا میں ایک بہت خوبصورت تالاب ہے۔جس کا پانی تندرستی کے لئے نعمت ہے، تمام پریوں نے فیصلہ کیا کہ ہم ساتوں سہیلیاں زمین پر جائیں گی اور اپنے والدین کے لئے آبِ حیات لائیں گی۔\nانھوں نے اپنے والدین سے اجازت لی اور دوسرے دن سفر پر روانہ ہو گئیں۔دو دن بعد شام کے وقت وہ زمین پر اُتریں۔اتنے خوبصورت ماحول کو دیکھ کر وہ بہت خوش ہوئیں۔انھوں نے تالاب سے پانی لے کر اپنی بوتلوں میں ڈال لیا۔پھر ان کی دوست سبز پری نے دوسری پریوں سے کہا کہ ہم سب اس میں نہا لیں، پھر چلیں گے۔\nتمام پریوں نے اپنے پَر اُتار کر تالاب کے کنارے رکھ دیے اور پانی میں نہانے لگیں۔\nایک چرواہا یہ دیکھ رہا تھا۔اس نے ایک پری کے پَر زمین کھود کر چھپا دیے۔جب دن ڈھلنے لگا تو تمام پریوں کو پرستان جانے کی فکر ہونے لگی۔وہ جلدی سے کنارے پر آ کر اپنے پَر پہننے لگیں۔تمام پریاں چلنے کو تیار ہو گئیں، مگر سبز پری کے پَر نہیں ملے تو وہ رونے لگی۔وہ بہت خوف زدہ اور پریشان تھی، مگر سب پریوں نے اس سے معذرت کر لی اور پرواز کر گئیں۔\nسبز پری تنہا روتی رہ گئی۔اسی وقت وہ چرواہا آ گیا اور سبز پری کو اپنے گھر لے گیا۔وہ اس کے ساتھ ہمدردی کر رہا تھا۔آخر وہ اس کے ساتھ رہنے لگی۔کچھ دن کے بعد اس نے سبز پری سے شادی کر لی، مگر سبز پری کو چپ لگ گئی۔آخر اللہ تعالیٰ نے اس کو اولاد عطا کی تو وہ تمام دکھ بھول گئی اور بچوں کی پرورش کرنے لگی۔\nایک دن وہ تالاب پر کپڑے دھونے گئی۔بچے بھی اس کے ساتھ تھے۔\nوہ مٹی میں کھیل رہے تھے کہ اچانک ان کو مٹی سے پَر مل گئے۔سبز پری نے جو اپنے پَر دیکھے تو وہ بے اختیار اُٹھی اور مٹی جھاڑ کر اپنے پَر پہن لئے اور اُڑنے کی تیاری کرنے لگی۔بچے یہ دیکھ کر رونے لگے۔انھوں نے اپنی ماں کو رو رو کر جانے سے روک لیا۔وہ اپنی ممتا کے آگے مجبور ہو گئی۔اس کو اپنے ماں باپ یاد آئے، مگر بچوں کی محبت نے اس کو دنیا میں رہنے پر مجبور کر دیا۔اس نے وہ پَر اُٹھا کر تالاب میں ڈال دیے اور بچوں کے ساتھ ہنسی خوشی رہنے گی۔",
    "url": "https://www.urdupoint.com/kids/detail/moral-stories/pari-ki-mamta-2896.html?lang=ur"
  },
  {
    "story_id": "UP_0023",
    "story_title": "Ilm Ki Inteha Jahalat Hai - Article No. 2895",
    "story_text": "مسعود احمد برکاتی\nایک دن حلیم اور سلیم دونوں اپنے ابا کے ساتھ سیر کو گئے۔حلیم بڑا تھا اور سلیم چھوٹا، لیکن سمجھ دار اپنے بڑے بھائی سے زیادہ تھا۔اپنے قصبہ سے ذرا دور چلے تھے کہ ایک چھوٹی سی پہاڑی دکھائی دی۔دونوں نے ابا سے کہا کہ آج تو ہم اس پہاڑی کی سیر کریں گے۔ابا نے کہا کہ چلو، آج پہاڑی پر چلو، اس میں کیا حرج ہے۔\nپہاڑی پر چڑھ کر حلیم اور سلیم بہت خوش ہوئے۔ذرا اور اوپر چڑھے تو قصبہ کے مکان نظر آنے لگے، مگر بڑے بڑے مکان چھوٹے چھوٹے گھروندے معلوم ہو رہے تھے۔چوڑی چوڑی سڑکیں ذرا ذرا سی گلیاں دکھائی دے رہی تھیں۔چڑھتے چڑھتے اب یہ تینوں پہاڑی کے بالکل اوپر پہنچ گئے۔\n”اوہو!“ سلیم کے منہ سے بے اختیار نکلا:”یہاں سے تو سارا قصبہ ہی دکھائی دینے لگا۔\n“ حلیم نے کہا:”پہاڑی کے نیچے تو کچھ بھی نظر نہیں آ رہا ہے۔“\nابا نے کہا:”دیکھا تم نے اونچائی پر پہنچنے کا مزہ۔اب تم اگر اس سے زیادہ اونچے پہاڑ پر، وہ جو سامنے نظر آ رہا ہے اس پہاڑ پر چڑھ کر دیکھو تو تمھیں اپنا قصبہ ہی نہیں، پاس پڑوس کے دوسرے قصبے بھی نظر آنے لگیں گے۔آدمی جتنا اونچا ہوتا جاتا ہے، اس کی نگاہ اتنی ہی وسیع ہوتی جاتی ہے۔\nتم نے شاید کسی کو کہتے سنا ہو کہ علم کی انتہا جہالت ہے۔“\nحلیم جلدی سے بولا:”واہ! اس میں سمجھ میں نہ آنے والی کون سی بات ہے، آدمی پڑھ لکھ کر جاہل ہو جاتا ہے۔“\nسلیم کے بجائے ابا نے جواب دیا:”نہیں حلیم! یہ مطلب نہیں جو تم سمجھے ہو۔تم ابھی کہہ رہے تھے کہ پہاڑی کے نیچے کچھ دکھائی نہیں دیتا پھر جیسے جیسے اوپر چڑھتے جاتے ہیں، ویسے ویسے دور دور کی چیزیں دکھائی دینے لگتی ہیں۔\nجب آدمی نیچے ہوتا ہے تو اسے کچھ نہیں معلوم ہوتا، لیکن جب اوپر چڑھتا ہے تو معلوم ہوتا ہے کہ ارے‘ اس سے پہلے تو مجھے کچھ بھی معلوم نہیں تھا۔بس اسی طرح علم کا معاملہ ہے۔جب آدمی کچھ بھی پڑھا لکھا نہیں ہوتا تو اسے اپنی جہالت کا خیال بھی نہیں آتا، لیکن جب وہ تھوڑا بہت پڑھ لکھ لیتا ہے تو اسے کچھ کچھ خیال ہونے لگتا ہے کہ ابھی علم اور حاصل کرنا چاہیے۔\nاس طرح وہ اپنا علم بڑھاتا جاتا ہے اور اس کا یہ خیال یا یہ احساس کہ اس کا علم اور اس کی معلومات ابھی بہت کم ہے، بڑھتا جاتا ہے۔وہ علم کے پہاڑ پر چڑھتا جاتا ہے، بلندی کو چھوتا جاتا ہے اور اس کی بے خبری، بے علمی اور جہالت اس کے سامنے آتی جاتی ہے۔جتنا علم زیادہ ہوتا جاتا ہے‘ اتنا ہی وہ اپنے آپ کو نا واقف اور جاہل سمجھتا ہے۔اسی لئے کہا گیا ہے کہ علم کی انتہا جہالت ہے۔“\nسلیم اور حلیم نے کہا:”ابا جان! اب ہم سمجھ گئے۔پہاڑ کی مثال سے بہت آسانی سے بات ذہن میں آ گئی۔“ اور وہ سب خوشی خوشی گھر لوٹ آئے۔",
    "url": "https://www.urdupoint.com/kids/detail/moral-stories/ilm-ki-inteha-jahalat-hai-2895.html?lang=ur"
  },
  {
    "story_id": "UP_0024",
    "story_title": "Super Hero - Article No. 2894",
    "story_text": "روبینہ ناز\nکیا آپ نے کبھی سپر ہیرو دیکھا ہے؟ آپ نے تو بہت سارے سپر ہیرو کے نام سوچ لئے ہوں گے۔کاسٹیوم پہنے، ماسک لگائے، ہوا میں اُڑتے ہوئے۔لیکن وہ تو آپ نے فلموں اور کارٹون میں دیکھے ہوں گے۔لیکن حقیقت میں تو نہیں دیکھے ہوں گے۔لیکن میں نے اصل سپر ہیرو دیکھا ہے۔\nہماری گرمیوں کی چھٹیاں تھیں ہم ہوم ورک ختم کر چکے تھے اب ہمارے پاس کرنے کے لئے کوئی کام نہ تھا ہم اپنے گھر کی منڈیروں پر پرندوں اور چڑیوں کے لئے دانہ پانی ضرور رکھتے تھے اکثر وہاں کوئی نہ کوئی پرندہ پانی پینے اور دانہ چگنے ضرور آتا۔\nاور ہمیں ان کو دیکھنا اچھا لگتا تھا۔\nاس دن بھی ایک کبوتر پانی پی رہا تھا کہ ایک چڑیا بھی وہاں آ گئی۔\nاسے دیکھ کر کبوتر اُڑ کر دور جا بیٹھا اور غٹرغوں کرنے لگا جیسے کہہ رہا ہو کہ میں نے پانی پی لیا اب تمہاری باری ہے چڑیا نے بھی چوں چوں کر کے اس کا شکریہ ادا کیا اور پیالے میں چونچ ڈال دی مگر اسی وقت ایک کوا بھی وہاں آ گیا کوا ایک شریر پرندہ ہے اس نے پَر پھڑپھڑائے اور چڑیا کو وہاں سے بھگا دیا۔\nایسا کئی بار ہوا۔آخر چڑیا دور بیٹھی اور چوں چوں کرنے لگی۔کیا کرتی؟ کوا طاقتور تھا اور وہ کمزور! یہ تو دنیا کا قانون ہے کہ طاقتور کمزور کو دباتا ہے فلموں اور ڈراموں میں ایسے وقت میں کیا ہوتا ہے؟ سپر ہیرو کہیں سے کمزور کی مدد کو آتا ہے اور اسے ظلم سے نجات دلاتا ہے۔ہمارا سپر ہیرو بھی سارا معاملہ دیکھ رہا تھا وہ سمجھ گیا کہ اس وقت اس کو مدد کی ضرورت ہے۔\nوہ اُڑ کر منڈیر پر آیا اور غٹرغوں کر کے کوے کے پاس پھرنے لگا۔کوے نے بھی کبوتر کو بھگانے کے لئے اپنے پَر پھڑپھڑائے مگر وہ نہ ڈرا۔کبوتر کوے جیسا طاقتور نہ تھا مگر ہمت والا تھا۔وہ کوے کے وار سے بچ نکلا۔اور اسے بھگانے میں کامیاب ہو گیا اور ہمارا سپر ہیرو دوبارہ منڈیر پر بیٹھ گیا پھر چڑیا چوں چوں کرتی پانی پینے اور دانہ کھانے آ گئی۔\nتو دوستوں یہ ہوتا ہے اصل سپر ہیرو جس کے لئے ماسک لگانا اور کاسٹیوم پہننا ضروری نہیں ہوتا جو بھی کمزوروں کی مدد کرتا ہے اور ظلم کا راستہ روکتا ہے وہ سپر ہیرو ہوتا ہے۔",
    "url": "https://www.urdupoint.com/kids/detail/moral-stories/super-hero-2894.html?lang=ur"
  },
  {
    "story_id": "UP_0025",
    "story_title": "Taimoor Ki Zindagi - Article No. 2893",
    "story_text": "ناز بی بی\nکریم اپنے گاؤں کے بڑے جاگیردار چوہدری سلمان کے ہاں ملازمت کرتا تھا۔وہ چوہدری صاحب کے بچوں کو سکول سے لانے اور لے جانے کے علاوہ گھر کے دوسرے کام بھی کرتا اور معمولی تنخواہ میں اپنا گھر چلاتا تھا۔اس نے اپنے بیٹے کا نام تیمور رکھا۔چوہدری سلمان اس علاقے کا ایک اثر انسان تھے۔وقت تیزی سے گزرا اور کریم کا بیٹا بڑا ہو گیا اس نے اپنی پڑوس میں رہنے والی معمولی تعلیم یافتہ خاتون سے لکھنا پڑھنا سیکھ لیا تھا۔\nایک دن اس نے اپنے والد سے سکول جانے کی خواہش کا اظہار کیا اس نے چوہدری سے بات کی اُس نے کریم کو کہا کہ تیمور کو پڑھانے کے بجائے کوئی ہنر سکھا دو۔تاکہ وہ چار پیسے کما کر گھر لائے۔کریم کو اس کا مشورہ پسند آیا اس نے تیمور کو ایک کباڑیے کے پاس مزدوری پر لگا دیا۔\nتیمور فرمانبردار تھا۔سکول نہ بھیجنے پر شکایت تو کی مگر ان کے حکم کو مانا اور کام شروع کر دیا شروع میں اسے الجھن ہوئی مگر بعد میں اس نے حالات سے سمجھوتہ کر لیا۔\nوہاں لوگ پرانی کتابیں بھی دے جاتے تھے وہ فالتو وقت میں ان کا مطالعہ کرتا اور اکثر مالک سے پوچھ کر پڑھنے کے لئے اپنے گھر بھی لے جاتا تھا۔ایک دن وہاں بہت سی نصابی کتابیں آئیں۔تیمور انہیں گھر لے آیا اور پڑوس میں رہنے والی آنٹی سے کہا ”میں پڑھنا چاہتا ہوں کیا آپ میری مدد کرے گی“۔انہوں نے تیمور کو پڑھانا شروع کر دیا۔جلد ہی وہ اردو اور انگریزی آسانی سے پڑھنے لگا کچھ دنوں بعد اسے گاؤں کے قریب ایک قصبے میں کتابوں کی دکان پر نوکری مل گئی۔\nوہاں تنخواہ اچھی تھی اور علم دوست ماحول نے تیمور کے شوق کی تسکین کی۔ادھر چوہدری سلمان کے بیٹے مالی آسودگی اور روک ٹوک نہ ہونے کی وجہ سے بگڑ گئے تھے۔وہ اپنے باپ کی نافرمان اولاد ثابت ہوئے۔تیمور کا باپ کریم بوڑھا ہو چکا تھا۔مگر اپنے فرمانبردار بیٹے اس کی بیوی اور پوتے فیضان کے ساتھ گھر پر رہتا تھا۔کریم کبھی کبھی سوچتا تھا کہ علم واقعی بہت بڑی دولت ہے۔یہ علم ہی تھا جس نے اس کے بیٹے تیمور کی زندگی بدل ڈالی تھی۔",
    "url": "https://www.urdupoint.com/kids/detail/moral-stories/taimoor-ki-zindagi-2893.html?lang=ur"
  },
  {
    "story_id": "UP_0026",
    "story_title": "Kawwa - Article No. 2892",
    "story_text": "شاہ میر اسد\nپاکستان میں بہت سے پرندے پائے جاتے ہیں۔کبوتر، چڑیا، طوطا، مینا، تیتر، بٹیر، چیل اور اُلّو وغیرہ۔یہ تمام پرندے پاکستان کے تقریباً ہر علاقے میں پائے جاتے ہیں، مگر آج آپ کو کوؤں کے بارے میں بتا رہے ہیں۔یہ سرمئی رنگ کا ایک بڑا پرندہ ہے، جو کم و بیش دنیا کے تمام علاقوں میں پایا جاتا ہے۔\nیہ سرمئی مائل سیاہ اور نسواری رنگ میں بھی پایا جاتا ہے۔کئی ممالک میں کوؤں کو پالا جاتا ہے۔کوے بہت ذہین ہوتے ہیں اور ان میں بھائی چارہ بھی بہت زیادہ پایا جاتا ہے۔اگر کہیں کوئی ایک کوا کسی مصیبت میں ہو اور چلائے تو فوراً سینکڑوں کوے اس کی مدد کو آ جاتے ہیں۔بعض ممالک میں کوے کو خوش بختی کی علامت سمجھا جاتا ہے۔\nہمارے ہاں کوے کا کسی منڈیر پر کائیں کائیں کرنا مہمان کی آمد کی علامت سمجھا جاتا ہے۔\nکوے سے منسوب کچھ قصے، کہاوتیں بھی مشہور ہیں، جیسے پیاسا کوا، سیانا کونا، کوے کھائے ہیں (لمبی عمر والوں کے لئے کہتے ہیں)۔\nایک کہانی تو بچوں نے خوب پڑھی ہو گی، ایک کوے کو پنیر کا ٹکڑا ملتا ہے۔پنیر دیکھ کر لومڑی کے منہ میں پانی آ جاتا ہے۔وہ کوے کے لئے بہلانے کو خوشامد کرتی ہے کہ کوے میاں، کیا خوبصورت آواز پائی ہے تم نے مجھے ذرا گانا تو سناؤ۔\nکوا خوشامد سن کر جوش میں آتا ہے، جیسے ہی کائیں کائیں کرتا ہے، پنیر کا ٹکڑا گر جاتا ہے اور لومڑی پنیر لے کر یہ جا وہ جا۔واقعی خوشامد بُری بَلا ہے، تبھی تو کوے جیسا دانا پرندہ بھی خوشامد کے جال میں پھنس گیا تھا، ورنہ کوا تو بڑا سیانا ہوتا ہے۔پیاسے کوے کی کہانی بھی بہت مشہور ہے۔آج کل تو سنا ہے کوا اسٹرا ساتھ رکھتا ہے۔جہاں چونچ نہیں پہنچ پاتی، وہاں جھٹ اسٹرا نکال لیتا ہے۔سمجھ میں نہیں آتا کہ لوگ پیغام رسانی کے لئے کبوتر کی جگہ کوے کو ڈاک کا کام کیوں نہیں سونپتے تھے۔",
    "url": "https://www.urdupoint.com/kids/detail/moral-stories/kawwa-2892.html?lang=ur"
  },
  {
    "story_id": "UP_0027",
    "story_title": "Choti Si Khabar - Article No. 2891",
    "story_text": "عائشہ زبیر\nاخبار کی ایک چھوٹی سی خبر پڑھ کر عائشہ نے محسوس کیا، یہ دو لائنوں کی خبر نہ جانے کتنے لوگوں نے پڑھی ہو گی اور پڑھ کر آگے بڑھ گئے ہوں گے۔خبر تھی کہ زیرِ حراست قیدی علاج کے دوران دم توڑ گیا۔قیدی کا نام مشتاق مستری تھا۔یہ پڑھ کر وہ بہت رنجیدہ ہوئی، کیونکہ وہ جانتی تھی کہ وہ کس طرح اس حال تک پہنچے۔\nماروی اور عائشہ ایک ہی محلے میں رہتی اور ایک ہی اسکول میں پڑھتی تھیں۔ماروی کے والد مشتاق راج مستری کا کام کرتے تھے اور رزقِ حلال کما کر اپنے بچوں کی پرورش کر رہے تھے۔\nماروی اپنے چھوٹے سے گھر میں اپنے امی ابو‘ بہن بھائیوں کے ساتھ بہت خوش تھی۔شہر کے اکثر خراب حالات کی وجہ سے روزانہ اُجرت پر کام کرنے والوں کی طرح چاچا مشتاق بھی پریشان رہا کرتے تھے۔\nایک بار جب دس دن تک ہنگامے اور ہڑتالوں کی وجہ سے ان کو مزدوری نہ ملی انکل نے پہلی بار اپنے بچوں کے کئی دن کے فاقے سے تنگ آ کر چوری کی اور اس طرح وہ ایک چور بن گئے۔\nکچھ عرصے بعد پولیس نے ان کو پکڑ لیا۔جیل میں خراب کھانا کھانے کی وجہ سے ان کو جان لیوا بیماری لگ گئی اور وہ ہسپتال پہنچ گئے۔پھر آج کے اخبار کی خبر بن گئے۔ماروی آج بھی اس بات پر یقین رکھتی ہے کہ اس کے بابا چور نہیں ہو سکتے، کیونکہ انھوں نے ہمیشہ اپنے بچوں کو غلط کام نہ کرنے کی نصیحت کی تھی۔یہ چھوٹی سی خبر ماروی اور اس کے گھر والوں کے لئے ایک بڑا سانحہ تھی۔",
    "url": "https://www.urdupoint.com/kids/detail/moral-stories/choti-si-khabar-2891.html?lang=ur"
  },
  {
    "story_id": "UP_0028",
    "story_title": "Inaam - Article No. 2890",
    "story_text": "عبدالمغنی وقاص\nنعمان کو شدت سے انتظار تھا کہ اس کے ابو جان اس کے لئے پاکستان کا ایک بڑا سا جھنڈا لائیں گے۔جب چودہ اگست میں صرف چار دن رہ گئے تو اس نے اپنے ابو سے پوچھ ہی لیا:”ابو! آپ قومی پرچم کب لائیں گے؟ محلے میں میرے تمام دوستوں نے جھنڈے خرید بھی لیے ہیں۔“\n”جب دفتر سے تنخواہ ملے گی تو میں اُس دن گھر آتے ہوئے لے آؤں گا۔\n“ ابو جان نے پیار سے اس کے سر پر ہاتھ پھیرتے ہوئے کہا۔\n”آپ کو دفتر سے تنخواہ کب ملے گی؟“ نعمان نے سوال کیا۔\n”بہت جلد، اچھا اب سو جاؤ۔“ ابو کے کہنے پر نعمان نے آنکھیں بند کر لیں۔دو دن گزر گئے، مگر نعمان کے ابو کو تنخواہ نہیں ملی۔آخر 14 اگست سے ایک روز قبل نعمان کے چچا، صادق آباد سے آئے تو انھوں نے نعمان کو سو روپے دیے تھے۔\nنعمان سو روپے پا کر بہت خوش تھا۔\nاب وہ آسانی سے جھنڈا خرید سکتا تھا۔ابو دفتر سے ابھی نہیں آئے تھے۔نعمان سو روپے جیب میں رکھ کر بازار چلا گیا۔وہاں دکان پر سبز ہلالی پرچم اور خوبصورت جھنڈیاں دکھائی دے رہی تھیں۔وہ ایک دکان کے سامنے کھڑا تھا کہ ایک لڑکے نے اسے مخاطب کیا:”بھائی! میں صبح سے بھوکا ہوں۔میری مدد کریں، میں آپ کو دعائیں دوں گا۔“\n”تم کہاں رہتے ہو؟“ نعمان نے پوچھا۔\n”ریلوے پھاٹک کے ساتھ کچی آبادی میں ہماری جھونپڑی ہے۔میرے والد پچھلے سال ایک حادثے کا شکار ہو کر انتقال کر گئے ہیں۔والدہ بہت بوڑھی ہیں۔وہ کوئی کام نہیں کر سکتیں۔میں صبح سے مزدوری کی تلاش میں مارا مارا پھر رہا ہوں، مگر مجھے کوئی کام نہیں ملا۔“ یہ کہہ کر وہ لڑکا رونے لگا۔نعمان کو اس پر ترس آ گیا۔اس نے ایک نظر لہراتے ہوئے پرچموں کو دیکھا اور پھر اپنی جیب میں ہاتھ ڈال کر سو روپے نکالے اور اس لڑکے کی طرف بڑھاتے ہوئے بولا:”یہ لو، ان پیسوں سے کھانے پینے کی کچھ چیزیں لے لینا۔\nسو روپے کا نوٹ دیکھ کر اس لڑکے کی آنکھوں میں چمک آ گئی تھی۔نعمان جب خالی ہاتھ گھر پہنچا تو اس کے ابو دفتر سے آ چکے تھے۔ابو کے پوچھنے پر اس نے ساری بات بتائی تو انھوں نے نعمان کی پیشانی پر بوسہ دیتے ہوئے کہا”نعمان! تم نے بہت اچھا کام کیا ہے۔کسی ضرورت مند کی مدد کرنا بہت بڑی نیکی ہے، دیکھو! میں تمہارے لئے کتنا بڑا جھنڈا لایا ہوں۔“",
    "url": "https://www.urdupoint.com/kids/detail/moral-stories/inaam-2890.html?lang=ur"
  },
  {
    "story_id": "UP_0029",
    "story_title": "Naiki - Article No. 2889",
    "story_text": "محمد عمر امتیاز\nشہر کے ایک مشہور صنعت کار فاروق بیگ کی بیٹی کی شادی تھی۔ایک ہفتے پہلے ہی شادی کا ہنگامہ شروع ہو چکا تھا۔گھر روشنیوں سے جگمگا رہا تھا۔گھر کی سجاوٹ دیکھ کر ہی آنکھیں خیرہ ہوئے جا رہی تھیں۔رشتے داروں کی مہمان داری کے لئے نت نئے پکوان پکائے جا رہے تھے۔بہت سے ملازم خدمت پر مامور تھے۔\nشاہدہ ایک بیوہ عورت تھی، جو صفائی ستھرائی کا کام کرتی تھی۔وہ اپنی دس سالہ بیٹی مریم کے ساتھ کام پر آتی تھی۔مریم بھی اپنی ماں کے ساتھ چھوٹے موٹے کاموں میں ہاتھ بٹا دیا کرتی تھی۔جس دن بارات تھی، سب کاموں میں مصروف تھے کہ اچانک مریم سیڑھیاں اُترتے ہوئے پھسل کر نیچے گرتی چلی گئی۔مریم کی چیخ سن کر شاہدہ اور دوسرے ملازم بھاگے۔\nشاہدہ بے ہوش مریم کو لپٹائے زار و قطار روتے ہوئے فاروق صاحب کو آوازیں دینے لگی۔\nفاروق بیگ غصے سے نیچے اُترے اور کہنے لگے:”آج کے دن کیا نحوست پھیلا کر رکھی ہے؟“\nایک ملازم بولا:”صاحب! مریم بیٹی زخمی ہو گئی، اسے ہسپتال لے جانا ہے۔“\nفاروق صاحب مزید غصے سے بولے:”مجھے تو گاڑی میں ایک ضروری کام سے جانا ہے۔باہر سے کوئی رکشہ کر کے لے جاؤ۔“\nان کی بے حسی کا یہ عالم تھا کہ انھوں نے پوچھنا بھی گوارا نہیں کیا کہ غریب لوگ ہیں نہ جانے ان کے پاس پیسے ہوں نہ ہوں۔\nوہی ملازم مریم کو گود میں اُٹھائے شاہدہ کے ساتھ باہر نکل آیا۔اللہ پاک نے کرم کیا کہ مریم بچ گئی۔اس کی ٹانگ کی ہڈی ٹوٹ گئی تھی۔اس بات کو کافی سال گزر گئے۔مریم اب پندرہ برس کی ہو چکی تھی۔ماں بیٹی اب بھی فاروق بیگ کے گھر میں ہی کام کرتی تھیں۔آج بھی فاروق صاحب کے گھر میں پارٹی تھی۔فاروق صاحب کی بیٹی اپنی تین سالہ بچی کو اس کی آیا کے پاس چھوڑ کر اپنی والدہ کے ساتھ پارلر گئی ہوئی تھی۔\nفاروق صاحب آفس میں تھے۔اچانک بچی کھیلتے کھیلتے سیڑھیوں سے لڑھکتی ہوئی نیچے آ گری۔بچی کی چیخ سن کر سب ملازم ایک دم بھاگے۔\nشاہدہ نے بچی کو فوراً گود میں اُٹھایا بس ایک لمحے کے لئے اسے اب سے بہت سال پہلے کی فاروق صاحب کی بے حسی یاد آئی۔اس نے سر جھٹک کر غلط سوچ سے چھٹکارا پایا اور ڈرائیور کے ساتھ بچی کو لے کر بڑے ہسپتال پہنچ گئی۔تھوڑی دیر بعد فاروق صاحب بھی اپنی بیوی اور بیٹی کے ساتھ ہسپتال پہنچ گئے۔\nان کی بیٹی کا رو رو کر بُرا حال ہو رہا تھا۔ڈاکٹر نے انھیں تسلی دی کہ بچی بالکل ٹھیک ہے۔اگر بروقت نہ لائی جاتی تو خون مزید بہ جاتا، جس سے بچی کی جان کو خطرہ ہو سکتا تھا۔فاروق صاحب سر جھکائے کھڑے تھے۔ان کی نواسی کی محسنہ وہی شاہدہ تھی جس کی زخمی بیٹی کے معاملے میں انھوں نے انتہائی سنگ دلی کا مظاہرہ کیا تھا۔فاروق صاحب نے شاہدہ سے معافی مانگی، ان کی بیٹی نے تو آگے بڑھ کر شاہدہ کو گلے سے لگا لیا۔سب انسان برابر ہیں۔کسی انسان کو کم تر یا حقیر سمجھنا اللہ پاک کی ناراضگی مول لینے کے مترادف ہے۔",
    "url": "https://www.urdupoint.com/kids/detail/moral-stories/naiki-2889.html?lang=ur"
  },
  {
    "story_id": "UP_0030",
    "story_title": "Dost Woh Jo Musibat Mein Kaam Aaye - Article No. 2888",
    "story_text": "نور الحسن\nکسی جنگل میں ایک مغرور اونٹ\nرہتا تھا۔اسے اپنے لمبے قد اور چال ڈھال پر بڑا ناز تھا۔اس کا دعویٰ تھا\nکہ میں سب سے اعلیٰ ہوں۔اس کا جہاں جی چاہتا منہ اُٹھا کر چلا جاتا اور سب\nجانوروں سے بدتمیزی کرتا رہتا۔کوئی جانور اگر اسے چھیڑتا تو وہ اس کے پیچھے\nپڑ جاتا۔اس کے گھر کے قریب چوہے کا بل تھا اور اونٹ کو اس چوہے سے سب سے\nزیادہ نفرت تھی۔\nوہ اس چوہے کو نہ جانے کیا کیا القابات دیتا رہتا لیکن چوہا\nہنس کے ٹال دیتا تھا۔جنگل کے سب جانور ہی اونٹ سے اس کے تکبر کی وجہ سے\nتنگ تھے اور چاہتے تھے کہ اسے اس کے کیے کی سزا ملے مگر ابھی تک اونٹ کو\nکھلی چھٹی ملی ہوئی تھی۔\nوہ بہار کا خوشگوار موسم تھا، ہر طرف پھول کھلے\nہوئے تھے اور جنگل میں بھینی بھینی خوشبو پھیلی ہوئی تھی۔\nاونٹ سو کر اُٹھا\nتو اسے بڑی زبردست بھوک محسوس ہوئی۔\nوہ منہ اٹھائے چرنے نکل گیا اور اپنی\nلمبی گردن اٹھا کر درختوں کے پتے، پھول اور پھل کھاتا رہا۔اسی دوران اس نے\nایک کانٹوں بھرے درخت کی ٹہنی دیکھی تو اسے توڑنے کے لئے اپنی گردن اوپر\nاٹھائی۔اس نے اپنے دانت خاردار ٹہنی میں گاڑے ہی تھے کہ اس کی گردن ایک شاخ\nمیں اُلجھ گئی۔اب تو اونٹ کی ساری شیخی ہوا ہو گئی۔وہ زور لگا لگا کر جب\nتھک گیا تو زور زور سے رونے لگا مگر کسی نے اس کی نہ آواز سنی اور نہ ہی\nمدد کو آیا۔\nکچھ دیر بعد جب جنگل کے جانوروں کو اونٹ کی مشکل کا پتہ چلا\nتو وہ اس کو ہمدردی سے دیکھنے لگے لیکن اس کی مدد پھر بھی نہ کر سکے۔اسی\nدوران چوہا بھی وہاں پہنچ گیا، اس نے اونٹ کی جو یہ حالت دیکھی تو درخت پر\nچڑھنا شروع کر دیا۔جانوروں نے اسے منع کیا مگر چوہے نے کسی کی نہ مانی اور\nاس شاخ تک جا پہنچا جہاں اونٹ کی گردن پھنسی ہوئی تھی۔کمزور ہونے کے باوجود\nاس نے کسی نہ کسی طرح اس شاخ کو کتر کتر کر اونٹ کی گردن آزاد کی تو اونٹ\nکی جان میں جان آئی۔\nاب اونٹ کو معلوم ہو چکا تھا کہ جنگل میں ہر جانور اہم\nہے۔اس کا غرور خاک میں مل چکا تھا۔اس نے سب جانوروں سے معافی مانگی اور\nچوہے کو اپنا پکا دوست بنانے کا اعلان بھی کیا۔سب جانور ہنستے ہوئے اپنے\nگھروں کی طرف چلے گئے۔سچ ہے جو مشکل میں کام آئے وہ دوست ہے۔",
    "url": "https://www.urdupoint.com/kids/detail/moral-stories/dost-woh-jo-musibat-mein-kaam-aaye-2888.html?lang=ur"
  },
  {
    "story_id": "UP_0031",
    "story_title": "Pakki Dosti - Article No. 2887",
    "story_text": "زہرہ کنول احمد\nکامی میاں کو جانوروں سے بڑی محبت تھی۔انھوں نے ایک بلی پالی ہوئی تھی۔وہ بڑی پیاری، سفید، نرم و ملائم بالوں والی بلی تھی۔کامی میاں ہر وقت اپنی بلی کے لاڈ اُٹھاتے رہتے۔اتنی توجہ اور محبت پا کر بی بلی تھوڑی مغرور ہو گئی تھی۔ایک بار کامی میاں اپنے دوستوں کے ساتھ جنگل کی سیر کو گئے۔\nوہاں انھیں ایک پیارا، معصوم سا خرگوش مل گیا۔بس پھر کیا تھا کامی میاں تو تھے ہی جانوروں کے شوقین، وہ خرگوش کو گھر لے آئے اور بڑے پیار سے پالنے لگے۔یہ دیکھ کر بی بلی حسد کے مارے جل گئی۔جب وہ کامی میاں کو خرگوش کے ساتھ کھیلتے اور پیار کرتے دیکھتی تو غصے سے اس کا خون کھول کر رہ جاتا۔دل میں سوچتی کہ کیا اس کمبخت کا رنگ مجھ سے بھی زیادہ سفید ہے یا اس کے بال مجھ سے زیادہ نرم و ملائم ہیں۔\nنہیں! یہ تو میرے سامنے کچھ بھی نہیں۔\nجب کبھی کامی میاں گھر سے باہر جاتے بی بلی کو تو موقع مل جاتا۔وہ بے چارے خرگوش کو ڈرانے کے لئے خوب غراتی اور اپنے تیز ناخنوں سے اس پر حملہ کرنے کی کوشش کرتی۔ایسے میں خرگوش کونے کھدرے میں چھپ کر اپنی جان بچاتا۔اس کا ننھا سا دل خوف سے کانپ اُٹھتا۔ایک بار سخت گرمیوں کا موسم تھا۔تیز چلچلاتی دھوپ نے سب کو نڈھال کیا ہوا تھا۔\nسب گھر والے اپنے اپنے کمروں میں دوپہر کے کھانے کے بعد سو رہے تھے۔میاں خرگوش بی بلی کے ڈر سے صحن میں بنی دوچھتی پر کاٹھ کباڑ میں چھپے سو رہے تھے اور بلی صاحبہ صحن میں آرام فرما رہی تھیں۔ہر طرف ہو کا سا عالم تھا۔اچانک گلی میں کھلنے والا صحن کا دروازہ زور دار آواز کے ساتھ کھلا اور ایک موٹا تازہ سیاہ رنگ کا کتا اپنی سرخ زبان لٹکائے گرمی سے ہانپتا ہوا اندر گھس آیا۔\nبی بلی ہڑبڑا کر اُٹھی اور کتے کو دیکھتے ہی اس کی روح فنا ہو گئی۔\nکتے کی نظر جب بلی پر پڑی تو وہ بلی کی جانب بڑھا۔بلی نے ڈر کے مارے ہلکی سی آواز نکالی۔دوچھتی پر سوئے ہوئے خرگوش کی آنکھ کھل گئی۔اس نے نیچے جھانکا اور سارا ماجرہ دیکھ کر اس کا ننھا سا دل حلق میں آ گیا۔کتا غراتا ہوا بلی کی جانب بڑھا۔یہ منظر دیکھ کر خرگوش کے دل میں خیال آیا کہ چلو اچھا ہے، آج بلی بیگم کو مزہ آ جائے گا۔\nکتنا جلتی تھی مجھ سے ہر وقت میرے سکون کی دشمن بنی رہتی تھی۔آج اسے پتا چل جائے گا، مگر پھر اچانک اس کی نیک فطرت نے اس کے دل کو سمجھایا کہ چلو جیسی بھی ہے، میری ساتھی ہے۔مجھے اس کی مدد کرنی چاہیے۔یہ سوچ کر خرگوش نے آس پاس نظر دوڑائی تو اسے آٹے کا خالی کنستر نظر آیا۔خرگوش میاں نے پورا زور لگا کر کنستر کو دھکیلا اور دوچھتی سے نیچے پھینک دیا۔\nکنستر دھڑام دھڑام کی زور دار آوازوں کے ساتھ سیدھا کتے پر آ گرا۔کتا اس اچانک مصیبت سے ایسا بدحواس ہوا کہ بوکھلا کر بھاگ کھڑا ہوا۔تب بلی کی نگاہ اوپر دوچھتی پر بیٹھے خرگوش پر پڑی تو اس پر گھڑوں پانی پڑ گیا۔خرگوش کے ساتھ اسے اپنے بُرے سلوک کا شدت سے احساس ہوا اور اس نے خرگوش سے معافی مانگ لی۔اس کے بعد دونوں میں بڑی پکی دوستی ہو گئی۔",
    "url": "https://www.urdupoint.com/kids/detail/moral-stories/pakki-dosti-2887.html?lang=ur"
  },
  {
    "story_id": "UP_0032",
    "story_title": "Choti Si Naiki - Article No. 2886",
    "story_text": "محمد عبدالحماض\nفضل الٰہی آج بہت خوش تھا۔وہ آج اپنے سب سے بڑے بیٹے کو شہر کے نامور کالج میں داخلہ دلا کر واپس آ رہا تھا۔اللہ کے کرم سے ہاسٹل میں رہنے کا بھی انتظام ہو گیا تھا۔فضل الٰہی کوئی بہت امیر آدمی نہیں تھا۔گاؤں میں اس کے پاس دو مربع زمین تھی، لیکن اس کی خوشحالی سے لوگ حسد کرتے تھے۔\nفضل الٰہی اللہ تعالیٰ کا شکر ادا کرتے نہیں تھکتا تھا۔وہ بہت زیادہ عبادت گزار تھا اور نہ اس نے حج کیا تھا۔ایک ایسا عمل تھا جو شروع سے آج تک اس نے نہیں چھوڑا تھا۔\nجب بھی اس کی زمینوں سے گندم کی فصل اُترتی تھی تو اس کا ایک حصہ الگ کر لیتا تھا۔اس حصے کو وہ پسوا کر رکھ دیتا اور جب اسے خبر ملتی کہ کسی گھر میں آج پکنے کو کچھ نہیں ہے تو اس گھر میں یہ پسا ہوا اناج خاموشی سے پہنچا دیتا۔\nکسی کو بھی اس معمول کی خبر نہیں تھی۔سب یہی سوچتے کہ یہ اپنی فصل مہنگے داموں میں بیچ دیتا ہے، جس کی وجہ سے وہ اتنا خوشحال ہے۔\nدن یوں ہی گزر رہے تھے کہ اچانک سیلاب آ گیا۔فیض پور سمیت آس پاس کے گاؤں بھی سیلاب کے لپیٹ میں آ گئے تھے۔ابھی ابھی فصل اتری تھی۔لوگ اپنی فصل بیچ بھی چکے تھے۔صرف گھر کی ضرورت کے لئے نکال لیا تھا۔سب نے بطور حفاظت اپنا ضروری سامان پہاڑوں پر پہنچا دیا۔\nخدا خدا کر کے دو ہفتوں بعد سیلاب کا پانی اُترا تھا تو لوگوں نے اپنے اپنے گھر کی راہ لی۔سب لوگ اپنے گھروں کی مرمت کرنے لگے۔فضل الٰہی نے بھی اپنے گھر کی مرمت کی اور زمینوں کا جائزہ لیا۔زمین ابھی اس قابل نہیں تھی کہ اس پہ کوئی فصل اُگائی جا سکتی، پھر بھی اس نے ضروت مندوں کو اناج دینا ترک نہیں کیا تھا۔آخر اس کی اناج کی بوریاں بھی خالی ہونے لگیں۔\nایک رات وہ اسی فکر میں تھا کہ کچھ دنوں بعد وہ کیا کرے گا۔اسی فکر میں وہ رات کو سویا تو خواب میں اسے ایک نورانی صورت والے بزرگ دکھائی دیے۔انھوں نے نرمی سے کہا:”تُو فکر کیوں کرتا ہے! تیرے اناج کی بوریاں خالی نہیں ہوں گی، کیونکہ اللہ نے تجھے بہت سے لوگوں کی خدمت پر مامور کیا ہوا ہے۔“ یہ کہہ کر وہ غائب ہو گئے۔صبح آنکھ کھلی تو گودام میں جا کر دیکھا۔اناج کی سب بوریاں بھری ہوئی تھیں۔وہ بے ساختہ سجدے میں گر گیا اور اللہ کا شکر ادا کیا کہ اس نے اسے لوگوں کے کام آنے کی توفیق دی۔",
    "url": "https://www.urdupoint.com/kids/detail/moral-stories/choti-si-naiki-2886.html?lang=ur"
  },
  {
    "story_id": "UP_0033",
    "story_title": "Diyanat Ka Sila - Article No. 2885",
    "story_text": "سیدہ اریبہ بتول\nواجد ایک چائے کی فیکٹری میں سو روپے ماہوار پاتا تھا۔اس کی بیوی اور دو بچے رضوان اور سیما تھے۔زندگی بہت ہی تنگی سے بسر ہو رہی تھی۔رہنے کے لئے ایک کچا مکان تھا جس کا کرایہ بھی ہر ماہ ادا کرنا پڑتا تھا۔ کی چھٹی ہوتی تھی۔ایسے ہی ایک کو واجد چارپائی پر لیٹا اپنے حالات درست کرنے کے لئے سوچوں میں گم تھا کہ اس کی بیوی اس کے پاس آئی اور چارپائی پر بیٹھتے ہوئے بولی:”عید آ رہی ہے، بچوں کے لئے ہم نئے کپڑے بھی نہ بنا سکے۔\nرضوان کہہ رہا تھا کہ ہمیں کھلونے بھی چاہییں۔اب بتاؤ کہ میں انھیں کیا لے کر دوں؟“\nواجد نے ایک سرد آہ بھری اور بولا:”ہاں ہمیں کچھ کرنا چاہیے، اگر عید پر بھی ہم اپنے بچوں کے لئے کھلونے اور کپڑے نہ لا سکے تو ان کے معصوم دلوں پر نہ جانے کیا بیتے گی۔\n”میں نے ایک ترکیب سوچی ہے۔“ اس کی بیوی بولی۔\n”وہ کیا۔“ واجد نے پوچھا۔\n”آپ اپنی فیکٹری کے مالک سے کچھ اُدھار لے لیں۔\nپھر ہم آہستہ آہستہ یہ قرضہ چکا دیں گے۔“ اس کی بیوی نے مشورہ دیا۔\nواجد چند لمحے سوچتا رہا، پھر اپنی بیوی سے کہنے لگا:”چائے کی فیکٹری کا مالک بہت کنجوس ہے۔اللہ جس کو پیسہ دیتا ہے پتا نہیں اس کا دل کیوں چھوٹا ہو جاتا ہے۔بہرحال میں اس سے کہوں گا، مگر مجھے رقم ملنے کی توقع نہیں ہے۔اچھا یہ بتاؤ کتنے روپے مانگوں؟“ واجد نے آخر میں سوال کیا۔\nاس کی بیوی نے کہا:”تقریباً پانچ سو روپے اُدھار لے لیں۔“\nاگلے دن فیکٹری میں جب سیٹھ صاحب آئے تو واجد نے سیٹھ سے قرض مانگا، مگر اس کی توقع کے مطابق سیٹھ نے صاف انکار کر دیا۔واجد مایوس ہو کر کمرے سے باہر نکل آیا۔وہ واپس آنے لگا تو اس کو فیکٹری کے صحن میں ایک لفافہ نظر آیا۔اس نے اِدھر اُدھر دیکھا۔سب لوگ واپس گھر جانے کی فکر میں تھے۔\nاس نے وہ لفافہ اُٹھا لیا۔اتنے میں فیکٹری کے اسپیکر سے ایک آواز آئی کہ اگر کسی کو بھی فیکٹری سے کوئی لفافہ ملے تو سیٹھ کے کمرے میں پہنچا دے۔اتنے میں واجد کے دل میں خیال آیا کہ یہ لفافہ واپس کر دوں یا اپنے بچوں کی خوشی کے خاطر اسے لے جاؤں۔آخر اس نے اپنے قدم سیٹھ کے کمرے کی جانب بڑھا دیے اور لفافہ سیٹھ کے حوالے کر دیا۔سیٹھ کو بے حد شرمندگی ہوئی کہ اس نے کچھ پیسوں کی خاطر اپنے ایماندار ملازم کو بے عزت کیا۔اس نے لفافے میں سے ایک ہزار روپے واجد کو دے دیے۔واجد نے اللہ کا شکر ادا کیا اور گھر کی طرف روانہ ہو گیا۔",
    "url": "https://www.urdupoint.com/kids/detail/moral-stories/diyanat-ka-sila-2885.html?lang=ur"
  },
  {
    "story_id": "UP_0034",
    "story_title": "Parindon Ka Pakistan - Article No. 2884",
    "story_text": "عائشہ الیاس\nوہ ایک خوبصورت باغ تھا۔جس میں تاحدِ نگاہ ہریالی ہی ہریالی تھی۔ایک جانب مختلف پھلوں کے درخت لگے تھے تو دوسری طرف مہکتے ہوئے پھول دعوتِ نظارہ دے رہے تھے۔زید اس باغ کے درمیان کھڑا سوچ رہا تھا کہ وہ یہاں کیسے پہنچا؟ اسے ایسا معلوم ہو رہا تھا کہ گویا وہ کسی جنت میں آ گیا ہو۔مختلف پرندوں کی سریلی آوازیں اس کے کانوں میں رس گھول رہی تھیں۔\nکافی دیر وہ وہاں کھڑا نظارے کرتا رہا۔اچانک اسے پیاس محسوس ہوئی۔اس نے پانی کی تلاش میں اِدھر اُدھر نظریں دوڑائیں تو بہت دور اسے ایک تالاب نظر آیا۔وہ تالاب کی طرف بڑھ گیا۔تالاب کے نزدیک پہنچ کر وہ حیران رہ گیا۔تالاب کا پانی اتنا صاف اور شفاف تھا کہ اس کی صاف ستھری تہ تک نظر آ رہی تھی۔\nاس نے تالاب کا پانی پیا تو وہ اتنا شیریں تھا کہ اس نے آج تک ایسا شیریں پانی نہ پیا تھا۔\nپانی پینے کے بعد وہ جیسے ہی مڑا تو اس کے سامنے کہیں سے ایک انتہائی خوبصورت پرندہ آ کر بیٹھ گیا اور اپنی بولی میں کچھ بولنے لگا۔زید کو محسوس ہوا کہ وہ اس پرندے کی بولی سمجھ سکتا ہے۔اس نے سنا کہ وہ پرندہ کہہ رہا ہے:”تم کون ہو؟ تمہارا تعلق کہاں سے ہے؟ تم یہاں کیسے آئے؟“\nزید نے جواب دیا:”میرا نام زید ہے اور میرا تعلق پاکستان سے ہے۔\nمیں نہیں جانتا کہ میں یہاں کیسے آیا۔“\nپرندے نے خوشگوار حیرت کے ساتھ کہا:”اچھا تم پاکستان سے آئے ہو! تمہیں معلوم ہے کہ یہ جگہ جہاں تم کھڑے ہو، یہ پرندوں کا پاکستان ہے۔جب ہمارا یعنی پرندوں کا پاکستان خوبصورت ہے تو انسانوں کا پاکستان تو اس سے بھی زیادہ خوبصورت ہو گا۔“\nزید کہنے لگا:”تم غلط سمجھ رہے ہو، پیارے پرندے! پاکستان میں خوبصورتی تو بہت ہے، مگر اس خوبصورتی کو برباد کرنے والے اس سے بھی زیادہ ہیں۔\nوہاں امن کے لئے لوگ ترستے ہیں۔“\nزید بولتے بولتے خاموش ہو گیا۔اس کے کانوں میں دادا جان کی آواز آ رہی تھی۔وہ کہہ رہے تھے:”زید بیٹے! مسلمانوں نے جس پاکستان کا خواب دیکھا تھا، وہ پرندوں کے پاکستان جیسا ہی تھا۔ان کا آدھا خواب تو پورا ہو گیا، یعنی پاکستان تو بن گیا۔باقی آدھا خواب یعنی اس کو پرندوں کے پاکستان جیسا بنانے کی ذمے داری نئی نسل کی ہے۔مجھے اُمید ہے کہ یہ نئی نسل اپنی ذمے داری کو پہچانے گی اور صدقِ دل سے انھیں پورا کرے گی۔\nنہیں ہے نا اُمید اقبال اپنی کشتِ ویراں ہے\nذرا نم ہو تو یہ مٹی بڑی زرخیز ہے ساقی",
    "url": "https://www.urdupoint.com/kids/detail/moral-stories/parindon-ka-pakistan-2884.html?lang=ur"
  },
  {
    "story_id": "UP_0035",
    "story_title": "Bargad Ka Darakht - Article No. 2883",
    "story_text": "سہیل احمد\nجنگل میں ایک دن سویرے سویرے ہلچل مچ گئی۔ہر طرف پرندے شور مچا رہے تھے، خرگوش دوڑتے پھر رہے تھے، اور بندر درختوں سے نیچے اتر کر اِدھر اُدھر دیکھ رہے تھے۔خبر پھیل چکی تھی کہ جنگل کا سب سے قدیم اور مہربان درخت بوڑھا برگد بابا کمزوری اور ضعیفی کے باعث گرنے والا ہے۔\nبرسوں سے وہ جنگل کا سایہ دار دوست تھا۔اس کی شاخوں پر پرندے گھونسلے بناتے، نیچے جانور سستانے آتے اور سب سے خاص بات یہ کہ شہد کی مکھیاں اپنے چھتے اسی پر بناتی تھیں۔اس برگد پر سو سے زیادہ شہد کے چھتے جھول رہے تھے۔مکھیاں برسوں سے یہاں رہتی تھیں۔وہ اپنے گھنے، مومی چھتوں میں شہد جمع کرتیں، بچے پیدا کرتیں اور ملکہ مکھی۔۔۔\nراج رانی۔۔۔کی حفاظت کرتیں۔\nان کی زندگی کی ترتیب بڑی دلچسپ تھی۔کچھ مکھیاں شہد بناتیں، کچھ چھتے کی صفائی کرتیں، اور کچھ نر مکھیاں جنگل کے دوسرے حصوں میں پھولوں کا رس جمع کرنے جاتیں۔وہ سب اپنی رانی کے حکم کی پابند تھیں۔یہ سُنتے ہی بھولو بھالو اپنی بھاری بھرکم چال میں لپکتا ہوا برگد کے پاس پہنچا۔وہ اس درخت کا پرانا دوست تھا۔اس نے دیکھا کہ درخت جُھک چکا ہے، جڑیں مٹی سے باہر نکل آئی ہیں اور شاخیں زمین کو چھونے لگی ہیں۔\nبھولو نے فیصلہ کیا کہ وہ اپنے دوست کو گرنے نہیں دے گا۔اس نے آس پاس کے جانوروں کو آواز دی۔\nبندر راجو اور خرگوش چنچن فوراً آ گئے۔راجو درختوں سے مضبوط بیلیں لے آیا، اور چنچن نے جنگل کے کنارے سے موٹے شہتیر گھسیٹ گھسیٹ کر برگد کے تنے کے نیچے لگا دیے۔بھولو نے اپنے مضبوط پنجوں سے لکڑیاں جمائیں اور شاخوں کا وزن کم کرنے کے لئے بھاری شاخیں توڑ دیں۔\nپرندے اُڑ کر ہلکی شاخوں کو کاٹنے لگے۔ہرن نیلو اور طوطا مٹھو قریبی پہاڑی سے پتھر لا لا کر جڑوں کے پاس رکھنے لگے۔سب نے مل کر مٹی ڈالی تاکہ جڑیں دوبارہ زمین میں دب سکیں۔مکھیاں جو پہلے خوفزدہ تھیں، بھولو اور اس کے دوستوں کی محبت دیکھ کر بہت خوش ہوئیں۔ان کی ملکہ رانی نے بھولو کے کان میں بھنبناتے ہوئے کہا،”بھولو، تم نے ہمارا گھر بچایا ہے۔\nہم تمہیں ایک انمول تحفہ دینا چاہتی ہیں۔اگر تم چاہو تو اس برگد کے پاس اپنا گھر بنا لو، ہم تمہارے لئے چھتے کا بہترین شہد پیش کریں گی۔“\nبھولو خوش ہو گیا۔اس نے شکریہ ادا کیا اور کہا کہ وہ ایک طرف اپنے لئے لکڑی اور پتے کا گھر بنائے گا، تاکہ ہمیشہ برگد کا خیال رکھ سکے۔مکھیوں نے اس کے لئے شہد سے بھرے چھوٹے چھوٹے گھڑے تحفے میں دیے اور وعدہ کیا کہ جب تک برگد سلامت ہے، شہد کی مٹھاس کبھی کم نہیں ہو گی۔\nیوں جنگل میں ایک اور کہانی چل نکلی محبت، دوستی اور زندگی کے احترام کی۔پرندے گاتے، مکھیاں گنگناتیں، اور بھولو اپنی چھوٹی سی جھونپڑی میں بیٹھ کر شہد چکھتا اور برگد بابا سکون سے سانس لیتا۔جنگل میں زندگی ایک بار پھر خوشیوں سے بھر گئی۔ہمارے ماں باپ، دادا دادی، نانا نانی بھی ایسے ہی بڑے درخت ہیں، جنہیں وقت کے ساتھ ساتھ ہماری محبت، شفقت اور مہربان روئیے کی ضرورت ہوتی ہے۔اپنے ماں باپ کو اپنی محبت کی بیلوں اور احساس کے تکنیکی ٹیک دیجئے۔وہ گرنے نہ پائیں۔۔۔!",
    "url": "https://www.urdupoint.com/kids/detail/moral-stories/bargad-ka-darakht-2883.html?lang=ur"
  },
  {
    "story_id": "UP_0036",
    "story_title": "Ilm Khazana - Article No. 2882",
    "story_text": "مسعود احمد برکاتی\nدولت خرچ کرنے سے گھٹتی ہے۔کیا کوئی ایسی دولت بھی ہے، جو خرچ کرنے سے بڑھتی ہے! ہاں، دنیا میں ایک دولت ایسی بھی ہے جس کو خرچ کرو تو وہ بڑھتی ہے۔جتنا زیادہ خرچ کرو گے، اتنی ہی بڑھے گی، اتنی ہی پھیلے گی۔اس دولت کا نام ہے علم۔علم کے خزانے میں سے جتنا خرچ کرو گے، یہ خزانہ اتنا ہی بڑھے گا۔\nخرچ کرنے کا مطلب ہے کوئی چیز دوسروں کو دینا، چاہے وہ بدلے میں دی جائے یا مفت دی جائے۔جب ہم کوئی چیز دوسروں کو دے دیتے ہیں تو وہ ہمارے پاس نہیں رہتی، لیکن علم ہی ایک ایسی چیز ہے جو کسی کو دے دینے کے بعد بھی ہمارے ہی پاس رہتی ہے، بلکہ وہ ہمارے پاس اور زیادہ محفوظ ہو جاتی ہے۔\nعلم ایک ایسا خزانہ ہے جس کو محفوظ کرنے کے لئے کسی تالے یا کنجی کی ضرورت نہیں۔\nاس خزانے کی کنجی تم کسی کو بھی دے سکتے ہو، جو چاہے اس میں سے جتنی دولت لے لے، تمہارا خزانہ محفوظ رہے گا۔یہ خزانہ کبھی خالی نہیں ہوتا۔ہاں، اگر اسے خرچ نہ کرو گے تو یہ خالی ہو جائے گا۔جو لوگ اپنے علم کے خزانے کو قفل لگا کر رکھتے ہیں، ان کو نہیں معلوم کہ وہ اپنا خزانہ خالی کر رہے ہیں۔علم کے خزانے کو بند کر دو تو اس میں دیمک لگنے لگتی ہے اور وہ تمہارے کام کا بھی نہیں رہتا۔\nجو شخص دوسروں کو سکھاتا ہے، وہ خود بھی سیکھتا ہے۔تم کسی کو ایک لفظ سکھاؤ گے تو دو لفظ خود بھی سیکھو گے۔اگر تم اپنے علم کو چھپاؤ گے تو تم سے بھی چھپ جائے گا، بلکہ چھن جائے گا۔\nعلم گھٹتا ہے یا بڑھتا ہے۔ایک حالت پر کبھی قائم نہیں رہتا۔یہ سمجھنا غلط ہے کہ تم نے جو کچھ سیکھ لیا، وہ ہمیشہ کے لئے تمہارا ہو گیا۔علم کہتا ہے کہ مجھ سے کام لو۔\nاگر کام نہ لو گے تو میں روٹھ جاؤں گا۔دوست سے دوستی قائم رکھنے کے لئے تمھیں اس سے ملتے جلتے رہنا چاہیے۔اگر کسی دوست سے ملنا جلنا بند کر دو تو دوستی ٹھنڈی پڑ جاتی ہے۔ملتے جلتے رہو تو دوستی میں گرمی باقی رہتی ہے، تازگی آتی رہتی ہے اور دوست ایک دوسرے کے کام آتے رہتے ہیں۔علم بھی تمہارا دوست ہے۔اس سے ملتے رہو گے تو اس میں تازگی اور توانائی آتی رہے گی۔\nملنا چھوڑ دو گے تو تم اس کو بھول جاؤ گے اور یہ تمہیں بھول جائے گا۔\nعلم ایک ایسا دوست ہے، جو اپنے ذکر سے خوش ہوتا ہے۔اس کا جتنا زیادہ ذکر کرو گے، اتنا ہی خوش ہو کر تمہارے قریب آئے گا۔تمھیں جتنا علم بھی آتا ہے، اس کو دوسروں تک پہنچاؤ، دوسروں تک پہنچانے کے لئے تم اس کا ذکر کرو گے۔جو کچھ تمھیں آتا ہے، اس کو دُہراؤ گے، زبانی دُہراؤ یا لکھ کر دہراؤ، کسی طرح بھی دُہراؤ۔\nاس کی یاد تازہ ہو گی اور وہ تمہارے دماغ سے محو نہ ہو گا، تمہارے دل سے نہ نکلے گا۔\nعلم سے تعلق برقرار رکھو تو اس سے محبت بڑھتی ہے۔وہ بھی تم سے مانوس ہو جاتا ہے اور تمھیں نئی نئی چیزیں لا کر دیتا ہے۔تمہارے لئے آسان سے آسان تر ہوتا جاتا ہے۔تمھیں اس کی صحبت میں مزہ آنے لگتا ہے اور نئی نئی باتیں تمھیں بتانے لگتا ہے۔علم تمہاری عزت میں اضافہ کرتا ہے۔\nشرط یہی ہے کہ علم سے تعلق نہ توڑو۔اس سے کبھی منہ نہ موڑو۔ایک بات ہمیشہ یاد رکھو۔علم بادشاہ ہے، اس لئے وہ کسی دوسرے کی بادشاہی قبول نہیں کرتا۔اگر تمھیں اس تک پہنچنا ہے تو عام راستے سے ہی جانا پڑے گا۔کوئی خاص راستہ تمھیں علم تک نہیں لے جائے گا۔علم تک پہنچنے کے لئے کوئی شاہی راستہ نہیں ہے۔ہاں، عام راستے پر چل کر جو محنت اور لگن کا راستہ ہے، جب تم علم تک پہنچ جاؤ گے تو پھر تم خود شاہوں سے بے نیاز ہو جاؤ گے۔علم شاہوں اور شہزادوں کو دوست نہیں رکھتا، لیکن اپنے دوستوں کو شاہ اور شہزادہ بنا دیتا ہے۔",
    "url": "https://www.urdupoint.com/kids/detail/moral-stories/ilm-khazana-2882.html?lang=ur"
  },
  {
    "story_id": "UP_0037",
    "story_title": "Lalach Ka Anjam - Article No. 2881",
    "story_text": "سمیہ وسیم\nایک گاؤں میں دو بھائی رہتے تھے۔بڑا بھائی امیر تھا اور چھوٹا بھائی غریب، لیکن ہر ایک کی مدد کرنے والا تھا۔ایک دفعہ جب چھوٹا بھائی اپنے گھر والوں کے لئے بازار سے کھانا لینے جا رہا تھا تو راستے میں اسے ایک فقیر ملا۔اس نے کہا:”خدا کے لئے اگر تمہارے پاس کھانے کو کچھ ہے تو مجھے دے دو۔\nدو دن سے کچھ نہیں کھایا۔“\nچھوٹے بھائی نے فوراً وہ پیسے اس فقیر کو دے دیے۔وہ فقیر بہت خوش ہوا اور اس نے کہا:”تم نے میری مدد کی اور میں تمہیں اس کا انعام ضرور دوں گا۔سیدھے مشرق کی طرف چلے جاؤ، وہاں تم کو ایک غار نظر آئے گا۔اس میں تین بونے رہتے ہیں۔ان سے کہنا کہ بابا نے مجھے بھیجا ہے اور کہا ہے کہ وہ چکی مجھے دے دو، جو بابا نے تمہارے پاس رکھوائی تھی اور ان بونوں کے لئے تم کوئی تحفہ بھی لے کر جانا۔\n“ یہ کہہ کر وہ بزرگ چلے گئے۔\nچھوٹا بھائی مشرق کی طرف چل پڑا۔اس نے ان بونوں کے لئے کیلے لئے، تاکہ وہ ان کو تحفہ دے سکے۔تھوڑی ہی دیر میں اس کو ایک غار نظر آیا۔وہ اس غار میں چلا گیا۔تینوں بونے اس کو دیکھ کر کھڑے ہو گئے۔اس نے ان بونوں کو بابا والی بات بتائی اور ان کو تحفے میں کیلے دیے۔یہ دیکھ کر بونے بہت خوش ہوئے اور کہنے لگے:”اے نوجوان! تم نے ہمارا دل خوش کر دیا۔\nیہ لو دو ہزار اشرفیاں اور یہ لو چکی، اس کو تم رات کے وقت لال کپڑا ڈال کر کہنا، چکی چکی آٹا نکال۔اور اس کے علاوہ جو چیز تم کو چاہیے، وہ مانگ لینا۔یہ چکی تم کو دے دے گی۔“\nیہ سن کر چھوٹا بھائی بہت خوش ہوا اور چکی اور اشرفیاں لے کر اپنے گھر چلا گیا۔اب چھوٹا بھائی جو چیز چکی سے مانگتا، وہ اس کو مل جاتی۔اب وہ راتوں رات امیر ہو گیا۔اس نے ایک بنگلہ بنایا، گاڑی خریدی اور ٹھاٹ باٹ کی زندگی گزارنے لگا۔\nجب اس کے بڑے بھائی نے دیکھا تو یہ راتوں رات امیر ہو گیا، لیکن اس کے پاس اتنا پیسہ کہاں سے آیا۔آخر اس نے پتا لگا لیا۔اس نے سوچا، کیوں نہ یہ چکی اس سے ہتھیا لی جائے۔ایک دن جب چھوٹا بھائی سو رہا تھا تو بڑا بھائی اس کے گھر سے چکی کو چُرا لایا اور اپنی بیوی اور بچی کو کشتی میں بیٹھا کر دوسرے شہر روانہ ہو گیا۔جب وہ لوگ کشتی میں جا رہے تھے تو بڑے بھائی نے سوچا، دیکھتا ہوں کہ یہ چکی کیا کیا کرتی ہے۔\nاس نے اس پر کپڑا ڈال کر کہا:”چکی چکی، نمک نکال۔“ چکی نے نمک نکالنا شروع کیا۔بڑا بھائی بہت خوش ہوا، پر تھوڑی دیر میں کشتی میں اتنا سارا نمک ہو گیا کہ چکی سمیت سب سمندر میں ڈوب گئے۔کہتے ہیں کہ وہ چکی اب بھی چل رہی ہے اور اس میں سے نمک نکل رہا ہے، تبھی تو سمندر کا پانی کھارا ہے۔",
    "url": "https://www.urdupoint.com/kids/detail/moral-stories/lalach-ka-anjam-2881.html?lang=ur"
  },
  {
    "story_id": "UP_0038",
    "story_title": "Karwe Patte - Article No. 2880",
    "story_text": "غناء اقبال\nایک صبح چین کا بادشاہ تھکن کی وجہ سے غنودگی محسوس کر رہا تھا۔اسے بہت سارا کام کرنا تھا، لیکن اس کی آنکھیں بند ہوئی جا رہی تھیں۔اس نے شاہی طبیب کو طلب کیا۔\nطبیب آیا تو بادشاہ نے کہا:”مجھے بہت سارا کام کرنا ہے، لیکن مجھے بہت نیند آ رہی ہے۔کیا تم میری مدد کر سکتے ہو؟“\nطبیب نے اپنے جڑی بوٹیوں کے تھیلے میں سے کچھ سوکھے اور گہرے رنگ کے پتے نکالے اور بولا:”بادشاہ سلامت! کیا آپ کچھ پتے چبانا پسند کریں گے؟“\nبادشاہ نے پتوں کی طرف دیکھا اور کچھ پتے اپنے منہ میں رکھے اور انھیں چبانا شروع کر دیا۔\n”یہ پتے نہایت بد ذائقہ ہیں اور یہ کھائے نہیں جا سکتے۔“ بادشاہ نے غصے سے کہا۔\n”لیکن یہ پتے جاگنے میں آپ کی مدد کریں گے۔\n“ طبیب نے بادشاہ کو بتایا۔\nبادشاہ نے طبیب سے کہا:”میں بادشاہ ہوں اور اگر مجھے کوئی چیز بد ذائقہ لگتی ہے تو میں اسے کبھی نہیں کھاتا۔اگر تم نے یہ پتے یہاں سے ہٹا کر کوئی مناسب ترکیب نہ کی تو میں تمہارا سر قلم کروا دوں گا۔\nطبیب نے کچھ سوچ کر بادشاہ سے کہا:”عظیم بادشاہ! آپ یہ پتے کھا نہیں سکتے، لیکن میرے پاس ایک دوسرا حل ہے۔“\nبادشاہ نے پوچھا:”وہ کیا؟“\nطبیب نے کہا:”آپ گرم پانی کا ایک پیالہ منگوائیے۔“\nبادشاہ نے اپنے ملازمِ خاص سے گرم پانی کا پیالہ منگوایا تو طبیب نے تھوڑے سے پتے اس گرم پانی میں ڈال دیے۔گرم پانی خوبصورت سنہرے رنگ میں تبدیل ہو گیا اور اس میں سے بہت اچھی خوشبو آنے لگی۔\nبادشاہ نے پانی چکھا اور اس کے چہرے پر مسکراہٹ آ گئی۔\n”اس کا ذائقہ بہت زبردست ہے۔“ یہ کہہ کر بادشاہ نے سارا پانی پی لیا۔کچھ دیر بعد بادشاہ کو بالکل بھی تھکن محسوس نہیں ہوئی اور وہ چاق چوبند ہو گیا۔\nوہ طبیب کی طرف دیکھ کر مسکرایا اور بولا:”تم بہت عقل مند ہو اور اب تمہارا سر قلم کروانے کے بجائے تمہیں انعام و اکرام سے نوازوں گا۔“\nبادشاہ نے اپنے ملازم سے کہا:”مجھے ہر صبح اس زبردست مشروب کا ایک پیالہ ضرور دیا کرو۔“\nیہ دراصل چائے کے پتے تھے۔اس دن سے لوگوں نے چین میں اور دنیا کے کئی ملکوں میں چائے کے پودے اُگانا شروع کر دیے اور آج دنیا بھر میں تازگی اور چستی کے لئے چائے پی جاتی ہے۔",
    "url": "https://www.urdupoint.com/kids/detail/moral-stories/karwe-patte-2880.html?lang=ur"
  },
  {
    "story_id": "UP_0039",
    "story_title": "Asli Mohsin - Article No. 2879",
    "story_text": "محمد احمد نسیم\nعلی ایک لائق طالب علم تھا۔نویں جماعت اس نے اچھے نمبروں سے پاس کر لی، لیکن دسویں جماعت میں آ کر وہ کچھ پریشان اور الجھا ہوا رہنے لگا۔اب اس کا پڑھائی میں دل نہ لگتا تھا، کیونکہ اس کے بڑے بھائی جو ایک اعلیٰ افسر تھے، انھوں نے نویں میں اسی فیصد نمبروں پر بھی خوشی کا اظہار نہ کیا، بلکہ اُلٹا اسے ڈانٹا کہ اسے مزید محنت کرنی چاہیے تھی، اس لئے اس کے نمبر کم ہیں۔\nان باتوں کی وجہ سے علی کا دل ٹوٹ گیا۔اب وہ دسویں جماعت میں آ چکا تھا، لیکن وہ ٹھیک طرح سے پڑھ نہ پاتا، کیونکہ اسے ہر وقت یہ فکر رہتی کہ وہ اپنے بڑے بھائی کی خواہش کے مطابق نمبر کیسے لے گا۔وہ اسکول کے ٹیسٹ میں کم نمبر لینے لگا۔\nسبق بھی اس کو یاد نہ رہتا۔اب علی کا اسکول جانے کو بالکل جی نہ چاہتا۔وہ اکثر اسکول سے غیر حاضر رہنے لگا۔جب اساتذہ نے فون پر ساری بات اس کے بڑے بھائی کو بتائی تو وہ غصے میں آ گئے اور علی سے کہا کہ اگر اس نے پڑھائی میں دلچسپی نہ لی تو وہ اس کو سخت سزا دیں گے، بلکہ انھوں نے تو یہاں تک کہہ دیا کہ اگر میٹرک میں اس کے نمبر اچھے نہ آئے تو وہ اس کو کھیتی باڑی میں لگا دیں گے۔\nعلی بے چارہ جو پہلے ہی ڈانٹ ڈپٹ کھا کر سہما ہوا تھا، اب جب اس نے اتنی سخت دھمکیاں سنیں تو وہ اور بھی پریشان ہو گیا۔اب تو علی اپنے آپ کو خواب میں بھی ہل چلاتے ہوئے دیکھتا اور جھٹ سے آنکھیں کھول دیتا، پھر خدا کا شکر ادا کرتا کہ یہ خواب تھا۔\nعلی اب اور پریشان رہنے لگا۔اب وہ پڑھنا چاہتا تو اس سے سبق یاد نہ ہوتا اور وہ ہر وقت بھائی کی مار کو یاد کرتا جو اس کا خراب نتیجہ آنے پر اسے پڑنے والی تھی۔\nعلی کے استادوں نے کسی طرح یہ بات بھانپ لی کہ علی کی پڑھائی سے بھاگنے کی وجہ کیا ہے۔استاد علی کی پڑھائی کے بارے میں پریشان تھے اور پریشان کیوں نہ ہوتے علی کا شمار اسکول کے لائق طالب علموں میں ہوتا تھا۔سر حمزہ جو علی کو کافی قریب سے جانتے تھے، انھوں نے علی کے بھائی سے بات کرنے کی ٹھانی۔\nعلی کے ابو تو اس وقت اس کو چھوڑ کر چلے گئے تھے، جب اس نے ابھی اسکول جانا شروع بھی نہیں کیا تھا۔\nاس وجہ سے گھر کا سربراہ علی کا بڑا بھائی ہی تھا۔علی کے ہمدرد استاد نے علی کے بھائی سے بات کی تو وہ کہنے لگے کہ میں تو علی کو اعلیٰ مقام پر دیکھنا چاہتا ہوں۔آپ ہی دیکھیں کہ اگر اس کے میٹرک میں اچھے نمبر نہ آئے تو اس کو کسی اچھے کالج میں داخلہ نہیں ملے گا۔\nسر حمزہ نے کہا کہ بلاشبہ آپ ٹھیک کہہ رہے ہیں، لیکن آپ کے کہنے کا انداز غلط ہے۔\nآپ علی کو پیار سے سمجھائیں تو وہ آپ کی بات کو سمجھ جائے گا۔سر حمزہ کی باتوں نے علی کے بھائی پر بہت اثر کیا۔انھوں نے علی سے پیار سے بات کی تو اس کا سارا خوف جاتا رہا۔اب علی پہلے سے بھی زیادہ اچھا پڑھ رہا تھا، کیونکہ اس کے دماغ سے خوف نکل چکا تھا۔میٹرک کے سالانہ امتحان میں علی نے اپنے بھائی کی خواہش سے بھی زیادہ نمبر حاصل کیے تو علی کے بھائی نے سر حمزہ کا شکریہ ادا کیا، کیونکہ وہی ان کے اصلی محسن تھے۔",
    "url": "https://www.urdupoint.com/kids/detail/moral-stories/asli-mohsin-2879.html?lang=ur"
  },
  {
    "story_id": "UP_0040",
    "story_title": "Doosra Rasta - Article No. 2878",
    "story_text": "محمد علی بیگ\n”سیٹھ صاحب! مجھے صرف دو سو روپے دے دیجیے۔آپ میری اُجرت میں سے کاٹ لیجیے گا۔خدارا! مجھ غریب پر رحم کریں۔“ ناصر کی آنکھوں سے آنسو بہ رہے تھے اور اُس نے سیٹھ قمر الدین کا پاؤں پکڑ رکھا تھا۔سیٹھ نے ٹھوکر مارتے ہوئے کہا:”تیری ماں مرتی ہے تو اُسے مرنے دو۔تُو میری نظروں سے دور ہو جا۔\nمیں نوکروں کو کام پر کیا رکھوں، منحوس میرے سر پر چڑھ جاتے ہیں۔میں تجھے نوکری سے نکالتا ہوں۔مجھے اپنی شکل مت دکھانا۔“\nسیٹھ کے نوکر اُسے دھتکارتے اور دھکے مارتے ہوئے حویلی سے باہر نکالنے لگے۔وہ بہت رو رہا تھا۔آخر وہ اُسے باہر نکالنے میں کامیاب ہو گئے اور حویلی کا دروازہ بند کر لیا۔\nماں کے لئے دوا کے پیسے کہاں سے لاؤں۔\nیہ سوچ کر اُس کا دس سالہ معصوم سا ذہن پھٹنے لگا۔\nاُس نے اپنے چاروں چچاؤں سے مدد مانگی، مگر اُسے یہی جواب ملا:”ہم لوگ خود مشکل حالات سے دوچار ہیں۔“ ان سب نے تنگ دستی کا بہانہ بنایا۔\nاب اُس کے پاس صرف ایک ہی راستہ بچا تھا۔وقت کم تھا۔وہ جلدی جلدی سیٹھ صاحب کی حویلی کے پاس پہنچا۔جیسے تیسے کر کے اُس نے دیوار پھلانگ لی۔حویلی کا خفیہ راستہ اُسے اچھی طرح معلوم تھا۔وہ حویلی میں گزشتہ چار مہینوں سے کام کر رہا تھا، اسی لئے وہ حویلی کے تمام راستے جانتا تھا۔\nتقریباً دس منٹ بعد وہ سیٹھ صاحب کے بیٹے نادر کے کمرے میں موجود تھا۔اُسے معلوم تھا کہ نادر کے پاس سونے کی گھڑی ہے جو اُس کے نانا نے اُسے تحفے کے طور پر دی تھی۔اُس نے پہلے درازیں وغیرہ کھنگال ڈالیں، پھر وہ الماری کی جانب بڑھا۔اُس کو گھڑی مل گئی۔اسی وقت نادر کمرے میں آیا اور اُس نے ناصر کو کمرے میں اپنی گھڑی لیتے ہوئے دیکھ لیا۔اُس نے شور مچا دیا اور ناصر کو پولیس کے حوالے کر دیا گیا۔\nپولیس والوں نے بھی ناصر کے اوپر رحم نہیں کیا اور اُسے جیل کی سلاخوں کے پیچھے قید کر دیا۔ناصر نے ماں کو دیکھنے اور اُس کا علاج کروانے کی درخواست کی، جسے پولیس والوں نے قبول کر لیا۔جب ناصر اپنی جھونپڑی نما مکان میں واپس آیا تو اُس نے اپنی ماں کی لاش زمین پر پڑی دیکھی۔اُس نے ایک چیخ ماری اور اپنی ماں کے اوپر گر کر وہ بھی ابدی نیند سو گیا۔",
    "url": "https://www.urdupoint.com/kids/detail/moral-stories/doosra-rasta-2878.html?lang=ur"
  },
  {
    "story_id": "UP_0041",
    "story_title": "Aansuon Ki Taqat - Article No. 2877",
    "story_text": "نذیر انبالوی\nتینوں ایک پارک میں بیٹھے تھے۔بٹوے میں سے نکلنے والی رقم ان کے سامنے تھی۔تین سو سو کے نوٹ، ایک پچاس روپے کا نوٹ اور ایک دس روپے کا نوٹ، کُل رقم ہوئی تین سو ساٹھ روپے۔تین سو ساٹھ روپے دیکھ کر تینوں مایوسی میں ڈوب گئے۔سروش جو گروہ کا سرغنہ تھا، اس نے حساب کرتے ہوئے دونوں کو مخاطب کیا:”لو بھئی آج تو مارکیٹ میں خوب مندی رہی، ہر ایک کے حصے میں ایک سو بیس روپے آئے ہیں، میں سو روپے رکھ لیتا ہوں جب کہ تم دونوں ایک سو تیس تیس روپے لے لو۔\n”یعنی بیس روپے کی سخاوت، واہ اُستاد واہ، سخاوت ہو تو ایسی۔“ عبداللہ نے سروش کو گھورتے ہوئے طنزیہ انداز اپنایا۔\n”آج کا دن تو برباد ہی گیا ہے، تم تو کہتے تھے یہ شخص بہت مال دار ہے، تم تو کئی دنوں سے اس پر نظر رکھے ہوئے تھے، اس کے بٹوے سے صرف تین سو ساٹھ روپے نکلے ہیں۔\n“ شہباز کو دن برباد ہونے کا بہت دکھ تھا۔\nکچھ دیر بعد تینوں قریبی ہوٹل میں جا گھسے۔\nتین سو ساٹھ روپے کا کھانا کھایا اور ہاتھ جھاڑتے ہوئے باہر آ گئے۔رات ہو چکی تھی۔تینوں نے پیٹ تو بھر لیے تھے، مگر ان کی جیبیں خالی تھیں۔چورنگی پر تینوں کے راستے جدا ہو جاتے تھے۔تینوں اپنے اپنے راستے پر چل پڑے۔سروش کا گھر قریب ہی تھا۔وہ گلی میں داخل ہوا تو گٹر کا پانی ہر طرف پھیلا ہوا تھا۔گلی میں بدبودار پانی نے اس کا استقبال کیا تھا۔\nگندے پانی سے گزرتے ہوئے وہ گھر کے سامنے کھڑا تھا۔دستک دینے کے باوجود کوئی دروازے پر نہ آیا تھا۔وہ جب بھی دروازے پر دستک دیتا، دور کتے ضرور بھونکتے تھے۔اس نے سوچا کہ اماں ابا تو آج خوب گہری نیند سو رہے تھے۔جب کافی دیر تک دروازہ نہ کھلا تو ہمسایہ شرافت اپنے دروازے پر آیا:”بھئی پردہ ہٹا کر دیکھ تو لو دروازے پر تالا لگا ہے۔“\nسروش نے پردہ ہٹایا تو واقعی دروازے پر تالا لگا ہوا تھا۔\n”شرافت بھائی! اماں، ابا کہاں گئے ہیں؟“ سروش نے سوال کیا۔\n”ہمیں تو کچھ بتا کر نہیں گئے، انھیں تمہارے سہارے کی ضرورت ہے، تم سارا دن گھر سے غائب رہتے ہو، کام کاج کچھ کرتے نہیں ہو۔“\n”بس بس بہت بول لیے، میں جا رہا ہوں۔اماں ابا آئیں تو بتا دیجیے گا۔“ سروش یہ کہہ کر وہاں سے چلا گیا۔\nعبداللہ نے جیسے ہی گھر میں قدم رکھا ابا کا ڈنڈا اس کی پیٹھ پر پڑا تھا۔\nوہ ابھی سنبھلنے نہ پایا تھا کہ اماں بھی جوتا لے کر آگے بڑھی تھیں۔پھر ڈنڈے اور جوتے سے اس کی خوب مرمت ہوئی۔عبداللہ اس حملے کے لئے بالکل بھی تیار نہیں تھا۔جب اماں اور ابا اس کی خوب خبر لے چکے تو عبداللہ نے صرف اتنا کہا کہ اس کا قصور کیا ہے۔اس سوال کے جواب میں اماں نے پھر جوتا لہرایا۔\nنکمے، کام چور، پوچھتے ہو میرا قصور کیا ہے۔سارا دن آوارہ گردی کرتے ہو، تمہاری عمر کے لڑکے کما کر گھر بھر کے اخراجات برداشت کر رہے ہیں، کب تک تمہارا باپ شیخ عنایت اللہ کے اسٹور میں کام کرے گا، کچھ شرم کر، کچھ ہمارا خیال کر۔\n“ یہ کہتے ہوئے اماں رو پڑیں۔\n”اماں! مت رو۔میں کام کروں گا، کماؤں گا، سب کو کھلاؤں گا، میں صبح ہی کام پر جاؤں گا۔“ عبداللہ اس طرح کے وعدے کئی بار کر چکا تھا۔اماں تو اس کی باتوں میں آ جاتی تھیں جبکہ ابا ہر بار یہی کہتے کہ مجھے نہیں لگتا کہ عبداللہ راہِ راست پر آئے گا۔\nشہباز کی کہانی بھی دونوں سے مختلف نہ تھی۔اس کے گھر میں امی ابو تو ایک عرصہ ہوئے دنیا سے رخصت ہو گئے تھے۔\nگھر کا نظام بڑے بھیا آفتاب کے ہاتھوں میں تھا۔رات کے اندھیرے میں جب وہ گھر میں کھانے پینے کی چیزیں ڈھونڈ رہا تھا تو آپی بولیں:”اس وقت گھر میں کھانے پینے کے لئے کچھ نہیں ہے۔شام کو ماموں آئے تھے، جو ترکاری پکی تھیں انھیں کھلا دی ہے۔روٹی، دودھ کے ساتھ کھا لو۔“\n”یہ پہاڑ توڑ کر آیا ہے جو اسے دودھ روٹی کھلا رہی ہو۔“ آفتاب بھیا کی آواز سن کر شہباز لرز کر رہ گیا تھا۔\n”مجھے بھوک نہیں ہے۔“ یہ کہہ کر شہباز چھت کی طرف بڑھنے لگا تو آپی بولیں:”کیا خالی پیٹ سونے کا ارادہ ہے؟“\n”واقعی مجھے بھوک نہیں ہے، میں کماتا نہیں ہوں اس لئے مجھے کھانے کا کوئی حق نہیں۔“ شہباز کی بات سن کر آفتاب بھیا اپنے کمرے سے باہر آ گئے۔وہ اس کے قریب آ کر بولے:”بات تو تمہاری ٹھیک ہے، مگر کیا کروں، میں تمہارا باپ بھی ہوں اور تمہاری ماں کی جگہ پر بھی ہوں، مجھے تنگ مت کرو، مجھے تم سے محبت ہے، تم میرے ہاتھوں میں پلے بڑھے ہو، غلط راستوں پر چلنا چھوڑ دو ورنہ واپسی کا راستہ نہیں ملے گا۔\nچھوڑ دو غلط راستے، آ جاؤ میری دکان میں، مل کر کام کریں گے، مان لو میری بات۔“ آفتاب بھیا اپنے جذبات کو قابو میں نہ رکھ سکے تھے۔آنسو تھے کہ ان کی آنکھوں سے بے اختیار بہہ نکلے تھے۔ان آنسوؤں نے شہباز کو ہلا کر رکھ دیا تھا۔وہ آگے بڑھا۔بھیا کے گلے لگا۔اس نے اُن کی دُکان پر کام کرنے کا وعدہ کیا تو آفتاب بھیا کے ساتھ آپی بھی خوش ہو گئیں۔\nاگلے دن پارک میں سروش اکیلا بیٹھا تھا۔تینوں اس جگہ پر روز ملتے تھے۔سروش بار بار کلائی پر بندھی گھڑی میں وقت دیکھ رہا تھا۔دونوں نے پہلے تو کبھی آنے میں اتنی دیر نہیں کی تھی۔دونوں کے موبائل فون بند تھے۔آج تو وہ شہر میں لگنے والے بازار میں جانے کا پروگرام بنا کر آیا تھا۔ بازار میں خریداروں کی خاصی بھیڑ ہوتی تھی۔سروش اور اس کے ساتھی پہلے بھی کئی بار اس جگہ جیب تراشی کی وارداتیں کر چکے تھے۔\nجب دونوں نہ آئے تو سروش نے اکیلے ہی بازار جانے کا فیصلہ کیا۔وہ جب بازار میں داخل ہوا تو اس کے ہاتھ میں کپڑے کا تھیلا تھا۔وہ ایک گاہک کا روپ دھار کر بازار میں گھوم رہا تھا۔وہ کبھی سبزی کے ٹھیلے پر کھڑا ہو جاتا اور کبھی آموں کے ٹھیلوں پر آم دیکھنے لگتا۔اس نے اب تک کوئی چیز نہیں خریدی تھی۔وہ اپنے شکار کی تلاش میں تھا۔اچانک اس کی نظر ایک خاتون کے بیگ پر پڑی۔\nخاتون پیاز خرید رہی تھی۔سیاہ بیگ اس کے کندھے پر تھا۔شکار سروش کی آنکھوں کے سامنے تھا۔\nوہ تیزی سے آگے بڑھا۔پیاز بیچنے والے کومخاطب کیا:”پانچ کلو پیاز دے دو، بھئی ذرا جلدی کرنا۔“\n”جی ذرا انتظار کیجیے۔“ دکان دار بولا۔\nسروش کی نظر خاتون کے سیاہ بیگ پر تھی۔وہ پیاز چھانٹتے ہوئے بیگ تک پہنچ گیا تھا۔شکار اب اُس سے زیادہ فاصلے پر نہ تھا۔\nخوف کے مارے سروش کے دل کی دھڑکن تیز ہو گئی تھی۔وہ بیگ کی زپ کھولنے میں کامیاب ہو گیا تھا۔بیگ میں رکھا چھوٹا بٹوا اب اس کے ہاتھ میں تھا۔اس سے قبل کہ وہ بٹوا لے کر وہاں سے فرار ہوتا، ایک مضبوط ہاتھ اسے اپنی گرفت میں لے چکا تھا۔\n”پکڑو․․․․․ پکڑو․․․․․ پکڑو۔“ سپاہی رب نواز کے شور مچانے کی دیر تھی کہ بازار میں تعینات چار پانچ سپاہی سروش کو گھیرے میں لے چکے تھے۔\nسروش کے لئے بھاگنے کا ہر راستہ بند ہو چکا تھا۔کچھ دیر بعد وہ تھانے میں سر جھکائے آنسو بہا رہا تھا۔آنکھوں سے بہنے والا پانی زمین میں جذب ہو رہا تھا۔اسے کئی بار آنکھوں سے بہنے والے پانی سے واسطہ پڑا تھا۔کبھی اماں کی آنکھوں سے ٹپکنے والا پانی اور کبھی ابا کی آنکھوں سے بہنے والا پانی۔اس نے کبھی آنکھوں سے رواں اس پانی کو کوئی اہمیت نہ دی تھی۔\nآج وہ پہلی بار قانون کی گرفت میں آیا تھا تو مارے شرم سے پانی پانی ہوئے جا رہا تھا۔عبداللہ اپنی ماں اور شہباز آفتاب بھیا کی آنکھوں سے بہنے والے پانی کو دیکھ کر اپنا رستہ بدل چکے تھے۔سروش چار گھنٹوں سے بھوکا پیاسا تھانے میں بیٹھا تھا۔پانی تھا کہ آنسوؤں کی شکل میں آنکھوں سے بہے میں ہی چلا جا رہا تھا۔روتے روتے اس نے دُعا کی:\n”اے میرے مالک! ایک دفعہ مجھے معاف کر دے، صرف ایک مرتبہ، میں سب بُرے کام چھوڑ دوں گا، کام کروں گا، خوب محنت کروں گا، والدین کی آنکھوں میں آنسو نہیں آنے دوں گا، اے میرے مالک! مجھے معاف فرما دے، معاف فرما دے۔\nیہ دُعائیہ کلمات ادا کرتے ہوئے سروش زار و قطار رو دیا۔پھر ایک دم اسے قرار آ گیا۔دل کو سکون مل گیا۔جی ہلکا ہو گیا۔وہ سر جھکائے بیٹھا تھا کہ ایک سپاہی نے اسے مخاطب کیا:”اُٹھو، جلدی کرو، اُٹھو۔“\nسروش کا بھوک کے مارے بُرا حال تھا۔وہ بہ مشکل اُٹھ پایا تھا۔چند منٹوں بعد وہ انسپکٹر نعمان کے سامنے سر جھکائے کھڑا تھا۔انسپکٹر نعمان نے اسے دیکھ کر موبائل فون پر ایک نمبر ملایا۔\nچند ساعتوں بعد وہ اس خاتون سے بات کر رہے تھے، جس کے بیگ سے سروش نے بٹوا نکالا تھا۔انسپکٹر نعمان نے سروش کی طرف دیکھ کر موبائل فون کی اسکرین کو چھوا تو خاتون کی آواز واضح سنائی دینے لگی تھی۔\n”میں نوجوان کو معاف کرتی ہوں، غلطیاں انسانوں سے ہوتی ہیں، اگر نوجوان کو معاف کر دیا جائے تو شاید وہ راہِ راست پر آ جائے، غلط راستوں پر چلنا چھوڑ دے۔\n”ہاں، ہاں۔میں اب غلط راستوں پر نہیں چلوں گا، مجھے معاف کر دیں، میں وعدہ کرتا ہوں اچھا انسان بنوں گا۔“ سروش اتنی بلند آواز میں بولا کہ خاتون نے اس کی بات سن لی تھی۔\n”میں تمھیں معاف کرتی ہوں، اپنے وعدے کا پاس کرنا، اچھے راستے پر چلنا۔“\n”میں ایسا ہی کروں گا، میں اچھا انسان بنوں گا۔“ سروش اپنی آنکھوں میں آئے پانی کو صاف کرتے ہوئے بولا۔\nسروش کو معافی ملی تو رات کا اندھیرا ہر طرف پھیل گیا تھا۔وہ تھانے سے باہر آیا۔پھر وہ اپنی بستی کی طرف چل پڑا۔گندے بدبودار پانی سے گزرتے ہوئے وہ گھر کے دروازے پر پہنچا۔دستک دینے پر اماں دروازے پر آئیں۔اماں کو دیکھتے ہی وہ ان کے قدموں میں گر گیا۔اس سے قبل کہ اماں اسے اُٹھاتیں ابا بھی دروازے پر آ گئے۔اب سروش نے ابا کے قدموں میں سر جھکا دیا تھا۔\nسروش کی آنکھوں سے موٹے موٹے آنسو ابا کے قدموں پر گرے تو وہ تڑپ کر رہ گئے۔انھوں نے جھک کر سروش کو اُٹھایا اور گلے لگایا۔سروش تو روتے روتے پانی ہوتا جا رہا تھا۔اس نے سب کچھ بتا دیا۔شرم سے پانی پانی ہونے والا سروش اب پہلے والا سروش نہیں تھا۔وہ بدل چکا تھا۔ایک ٹھوکر نے اسے سیدھا راستہ دکھا دیا تھا۔اماں اور ابا کو تو گویا یقین ہی نہیں آ رہا تھا کہ سروش اچانک اس قدر بدل جائے گا۔آج انھیں آنسوؤں کے پانی کی طاقت کا اندازہ ہوا تھا۔پھر سروش ایسا راہِ راست پر چلا کہ زندگی بھر اسے شرمندگی کے پانی کا سامنا نہ کرنا پڑا۔",
    "url": "https://www.urdupoint.com/kids/detail/moral-stories/aansuon-ki-taqat-2877.html?lang=ur"
  },
  {
    "story_id": "UP_0042",
    "story_title": "Ahmad Ki Kahani - Article No. 2876",
    "story_text": "سیدہ حیاء رئیس\nنیل نہر کے کنارے ایک حسین گاؤں آباد تھا۔نہر کا شفاف پانی، سبز کھیتوں کی لہلہاہٹ اور پرندوں کی چہچہاہٹ گاؤں کی خوبصورتی میں اضافہ کر رہے تھے۔اسی گاؤں میں احمد نامی ایک بہادر لڑکا رہتا تھا۔احمد کی عمر صرف بارہ برس تھی، مگر جرات میں وہ اپنی عمر سے کئی گنا زیادہ تھا۔\nوہ حالات سے گھبراتا نہیں تھا۔\nایک دن اچانک احمد کی امی کسی بیماری کا شکار ہو کر دنیا سے رخصت ہو گئیں۔یہ صدمہ احمد اور اُس کے ابو کے لئے بہت بڑا تھا۔ابو پر ذمے داریاں بڑھ گئیں۔احمد گاؤں کے ایک بڑے اسکول میں صفائی کا کام کرنے لگا۔وہ دن بھر اسکول کی صفائی کرتا اور کبھی کبھار بچوں کی پرانی کتابیں لے کر درخت کے نیچے پڑھنے بیٹھ جاتا۔\nاسی دوران شہر سے ایک این جی او کے نمائندے گاؤں آئے۔وہ غریب بچوں کو اسکالرشپ دینا چاہتے تھے، تاکہ وہ تعلیم حاصل کر سکیں۔انھوں نے احمد سے ملاقات کی اور بتایا کہ اسکالرشپ کے لئے جلد ہی ٹیسٹ ہونے والے ہیں۔احمد نے بھی اس ٹیسٹ میں حصہ لینے کا فیصلہ کیا۔\nاب احمد صبح اسکول جلدی جاتا اور صفائی ختم کر کے اسکول کے میدان میں نیم کے درخت کے سائے تلے بیٹھ کر پڑھائی کرتا۔\nآخر ٹیسٹ کا دن آیا تو گاؤں کے بچوں کے ساتھ احمد بھی شریک ہوا۔ایک ہفتے کے بعد اسکول کے میدان میں سب بچے جمع تھے۔سب کی نظریں اعلان کرنے والے پر جمی ہوئی تھیں۔نتائج سنائے گئے تو اسکالرشپ حاصل کرنے والے خوش نصیب بچوں میں احمد کا نام بھی شامل تھا۔وقت گزرتا رہا، احمد محنت کرتا رہا اور آگے بڑھتا رہا۔آج احمد ملک کی سب سے بڑی تعلیمی این جی او کا سربراہ ہے۔",
    "url": "https://www.urdupoint.com/kids/detail/moral-stories/ahmad-ki-kahani-2876.html?lang=ur"
  },
  {
    "story_id": "UP_0043",
    "story_title": "Jungle Mein Hungama - Article No. 2875",
    "story_text": "صابر فیاض\nسورج ابھی پوری طرح طلوع بھی نہیں ہوا تھا کہ جنگل میں ایک ہنگامہ مچ گیا۔نیلے پانی کی جھیل کے سامنے جنگل کے سارے جانور جمع تھے۔سب ہی تیز تیز بولنے کی کوشش کر رہے تھے۔صبح سویرے ہی جنگل میں خلافِ معمول ہنگامہ مچ گیا تھا۔بی چڑیا نیلے پانی کی جھیل کے سامنے برگد کے درخت پر اپنے دو ننھے منے بچوں کے ساتھ ایک گھونسلے میں رہتی تھی۔\nبرگد کا درخت بہت گھنا تھا اور اس میں کئی دوسرے پرندوں کے گھونسلے بھی تھے۔چڑیا معمول کے مطابق، صبح سویرے ہی اپنے ننھے منے بچوں کے لئے خوراک کی تلاش میں نکل جاتی تھی۔چڑیا کے جاتے ہی اس کے بچے بیدار ہو جاتے اور اُس وقت تک شور مچاتے رہتے، جب تک بی چڑیا جنگل سے کوئی دانا دُنکا، لا کر ان کے منہ میں نہ ڈال دیتی۔\nبچوں کے جاگنے سے پہلے ہی خوراک کی تلاش میں نکل جایا کرتی تھی۔\nآج چڑیا خوراک لے کر جب واپس لوٹی، تو نیلے پانی کی جھیل کے سامنے ایک ہنگامہ مچا ہوا تھا۔جس درخت پر چڑیا کا گھونسلا تھا، اسی درخت کے کھوکھلے تنے میں بطخ اپنے بچوں کے ساتھ رہا کرتی تھی۔آج بطخ سخت غصے میں تھی، اس نے جیسے ہی بی چڑیا کو دیکھا تو لگی شور مچانے:”بی چڑیا! تمہارے بچوں نے تو جنگل کا سارا سکون ہی غارت کر دیا ہے، صبح ہوتے ہی شور مچا مچا کر میرے بچوں کو نیند سے بیدار کر دیتے ہیں۔\nجنگل کے سارے جانور اور پرندے ہی تمہارے بچوں کے شور و غل سے پریشان ہیں۔بی چڑیا نے حیرت سے مجمع کی طرف دیکھا تو وہاں جمع کئی جانور اور پرندے بھی بطخ کی ہاں میں ہاں ملانے لگے۔بی چڑیا اس اچانک حملے کے لئے تیار نہ تھی، وہ بطخ کے تیور دیکھ کر ہکا بکا رہ گئی۔اس کا خیال تھا کہ جنگل میں شور و غل کی اصل وجہ تو بطخ کے بچے ہیں، جو صبح سویرے ہی ”پخ پخ“ کر کے اتنا شور مچاتے ہیں کہ جنگل کا ہر جانور بیدار ہو جاتا ہے۔\nاس نے سوچا یہ تو اُلٹا چور کوتوال کو ڈانٹے والی بات ہوئی، شور بطخ کے بچے مچاتے ہیں اور الزام میرے بچوں پر لگایا جا رہا ہے۔\n”بی بطخ! حق بات کہنا سیکھو، شور تو تمہارے بچے مچاتے ہیں، میرے ننھے منوں کی تو آواز ہے ہی کتنی، ادھر صبح ہوتی نہیں ہے اُدھر تمہاری بطخیں زور زور سے پخ پخ کرنا شروع کر دیتی ہیں۔“\nپھر کیا تھا، جنگل میں ایک ہنگامہ مچ گیا۔\nنہ چڑیا، بطخ کی بات ماننے کو تیار تھی اور نہ ہی بطخ، چڑیا کی۔دونوں چیخ چیخ کر ایک دوسرے کو موردِ الزام ٹھہرا رہی تھیں۔ان دونوں کے بچے ان سے بھی بڑھ کر شور مچا رہے تھے، جیسے انھیں کوئی کھیل تماشہ مل گیا ہو۔پورے جنگل میں ایک ہڑبونگ سی مچ گئی تھی۔اس شور شرابے میں بھالو میاں کی آنکھ بھی کھل گئی، جن کا ٹھکانہ کچھ فاصلے پر پہاڑ کے ایک غار میں تھا۔\nوہ آنکھیں ملتے ہوئے باہر نکلے تو سامنے کا منظر دیکھ کر ہکا بکا ہی رہ گئے۔وہاں جنگل کے سارے جانور اور پرندے جمع تھے اور آپس میں چیخ چیخ کر باتیں کر رہے تھے۔بھالو میاں پوری رات شہد کی تلاش میں رہتے اور صبح ہونے سے پہلے ہی سارا شہد چٹ کر کے لمبی تان کر سو جاتے تھے۔وہ دیر تک سوتے رہتے۔شور شرابے کے سبب انھیں وقت سے پہلے بیدار ہونا پڑا تو وہ غصے سے بھڑک اُٹھے۔\nانھوں نے اس جانوروں کو خاموش کرنے کے لئے تیز دھاڑ ماری تو سارے جانور اور پرندے سہم کر رہ گئے۔\n”تم سب نے کیا ہنگامہ مچا رکھا ہے، ہر کوئی چیخ رہا ہے۔کیا جنگل پر کسی نے حملہ کر دیا ہے۔“ بھالو میاں ابھی تک صورتِ حال کے بارے میں اُلجھن کا شکار تھے۔\nایک شتر مرغ نے بتایا:”بھالو میاں! جنگل کے سارے جانور کئی دنوں سے پریشان ہیں، یہاں صبح سویرے ہی شور و غل مچ جاتا ہے، جس سے سب کی نیندیں حرام ہو جاتی ہیں۔\nبی بطخ کا کہنا ہے کہ چڑیا کے بچے صبح سویرے شور مچاتے ہیں، جب کہ چڑیا کا کہنا ہے کہ بطخ کے بچے ”پخ پخ“ کر کے ان کے بچوں کو نیند سے جگا دیتے ہیں۔شتر مرغ کی بات سن کر بھالو میاں اپنا سر کھجانے لگے، پھر ان کے ذہن میں ایک حل آ ہی گیا، انھوں نے سب جانوروں کو مخاطب کرتے ہوئے کہا:”بھائیو! کیوں نا بادشاہ سلامت کے پاس چلیں، وہ یقینا اس کا کوئی حل ضرور نکال لیں گے۔\nبھالو میاں کی تجویز سارے جانوروں اور پرندوں کو پسند آئی اور وہ بادشاہ شیر کی طرف روانہ ہو گئے۔جب یہ جانور شیر کی کچھار تک پہنچے تو وہاں سناٹا چھایا ہوا تھا اور دور سے ہی شیر کے خراٹوں کی آواز ہمیں سنائی دے رہی تھیں۔وہ خود دیر تک سوتے رہنے کا عادی تھا۔سارے جانور شیر کی کچھار کے باہر ہی رک گئے اور کسی نے اندر داخل ہونے کی ہمت نہیں کی۔\nالبتہ وہ آپس میں تیز تیز باتیں کرتے رہے۔جانوروں کی آوازوں سے شیر کی آنکھ کھل گئی، وہ آنکھیں ملتے ہوئے باہر آیا تو جنگل کے جانوروں کو ایک ساتھ دیکھ کر حیران ہی رہ گیا۔اس کے چہرے پر ناگواری کے آثار نمایاں ہونے لگے۔نوجوان بادشاہ کچھ کم عقل تھا۔پرانے بادشاہ کی موت کے بعد وہ حادثاتی طور پر بادشاہ بن گیا تھا۔\n”کیوں میری نیند خراب کر رہے ہو، جنگل کے جانوروں کو تو اب اپنے بادشاہ کے آرام کا کوئی خیال ہی نہیں رہا ہے۔\n“ شیر نے ناگواری سے کہا۔\n”بادشاہ سلامت! پہلے تو جنگل کے سبھی جانور خوب مزے سے دن چڑھے تک سوتے تھے۔اب روز جنگل میں ایک شور سا مچ جاتا ہے۔چڑیا اور بطخ ایک دوسرے کو اس شور کا ذمے دار قرار دے رہے ہیں، کوئی بھی اپنی غلطی ماننے کو تیار نہیں ہے۔یہ مسئلہ حل کرنے میں ناکام ہو گئے ہیں، اب آپ ہی اپنی بصیرت سے اس مسئلے کو حل کر سکتے ہیں۔“ بھالو میاں نے شیر کے سامنے جنگل کے تمام جانوروں کی ترجمانی کی۔\nاس کی سمجھ میں کچھ نہیں آ رہا تھا کہ اس مسئلے کا حل کیسے نکالا جائے۔اچانک اس کی نظر لومڑی پر پڑی تو اس کی آنکھیں خوشی سے چمک اُٹھیں۔بوڑھی لومڑی نئے بادشاہ کی نظروں سے بچنے کے لئے پہلے ہی ایک درخت کی اوٹ میں کھڑی تھی۔اسے ہر وقت شیر کی جانب سے کسی نئی بے وقوفی کا خدشہ ہی لگا رہتا تھا۔شیر نے لومڑی کو مخاطب کرتے ہوئے کہا:”آپ اس جنگل میں سب سے عمر رسیدہ اور ذہین ہیں۔\nمیرے والد جب کسی مشکل میں ہوتے تو آپ سے ہی مدد لیا کرتے تھے۔اس مسئلے کا حل بھی آپ کو ہی نکالنا ہے۔“ پھر اچانک سنجیدہ ہو گیا اور لومڑی کی طرف دیکھتے ہوئے کہنے لگا:”بی لومڑی ایک بات یاد رکھنا، تمہارے پاس صرف کل تک کا وقت ہے۔اگر کل صبح تک اس مسئلے کا حل نکالنے میں ناکام رہیں تو پھر اپنے بھیانک انجام کے لئے تیار رہنا۔میں نہیں چاہتا میرے جنگل کے جانوروں کی نیند ہر روز کوئی خراب کرتا پھرے۔\nمجمع ”بادشاہ زندہ باد“ کے نعرے بلند کرنے لگا۔لومڑی گھاس پھونس کے بڑے میدان کے ساتھ گھنے درختوں اور سوکھی جھاڑیوں کے ایک جُھنڈ میں رہتی تھی۔وہ دیر تک سوچتی رہی کہ جنگل کے جانوروں کی نیند خراب کرنے کا ذمے دار کسے قرار دیا جائے، جھگڑے کی اصل وجہ تو چڑیا اور بطخ ہیں مگر بے وقوف بادشاہ کی وجہ سے سزا اسے بھگتنا پڑے گی۔اسے اپنی جان بچانا ہے تو کسی نہ کسی کو تو مجرم قرار دینا ہی پڑے گا، مگر مشکل یہ تھی کہ کس کو مجرم قرار دیا جائے۔\nلومڑی کو اپنا بھیانک انجام قریب دکھائی دے رہا تھا، سوچتے سوچتے اسے شیر کی بے وقوفی پر رہ رہ کر غصہ بھی آ رہا تھا، مگر وہ اب کر بھی کیا سکتی تھی۔وہ انہی سوچوں میں گم تھی کہ ایک چوہا اچانک اس کے گھر میں گھس آیا۔اس نے رات کے اس پہر لومڑی کو جاگتے دیکھا تو حیران ہو کر بولا:”کیا ہوا بی لومڑی! ابھی تک جاگ رہی ہو۔“\n”کیا کروں بھائی چوہے! جنگل میں روز صبح سویرے شور و غل سے جانوروں کی نیندیں خراب ہو رہی ہیں۔\nبادشاہ سلامت نے صبح تک اس کا ذمے دار تلاش کرنے کا حکم دیا ہے، اگر میں ایسا نہ کر سکی تو وہ میری جان لے لیں گے۔اب تم ہی بتاؤ، جھگڑا کسی اور کا ہے تو سزا مجھے کیوں ملے۔“ لومڑی کے لہجے میں اُداسی تھی۔\n”بی لومڑی! تم کسی بھی جانور کو مجرم قرار دے دو اور اپنی جان چھڑا لو، اس میں پریشانی کی بات کیا ہے۔“ چوہے نے مشورہ دیا۔\n”چوہے بھائی! بات اتنی سادہ نہیں ہے، کسی ایک جانور کو مجرم قرار دینے کے بعد ایک دن کے لئے تو میری جان بچ جائے گی، مگر اگلے روز جب پھر شور شرابہ ہو گا تو یہ بے وقوف بادشاہ مجھے زندہ نہیں چھوڑے گا۔\nاصل پریشانی تو یہی ہے۔بڑے ٹھیک ہی کہتے تھے کہ بے وقوف بادشاہ کی سلطنت میں پیٹ بھر کر کھانے سے عقل مند بادشاہ کی سلطنت کی روکھی سوکھی بھلی ہے“ لومڑی کی بات سن کر چوہا بھی گہری سوچ میں ڈوب گیا۔پوری رات گزر گئی، مگر لومڑی کسی نتیجے پر نہ پہنچ سکی۔\nدوسرے دن جنگل کے سارے جانور شیر کی کچھار کے سامنے جمع تھے۔شیر آج خلافِ معمول صبح سویرے اپنے تخت پر آ کر بیٹھ گیا تھا۔\nسارے جانور ہی پُرجوش تھے کہ آج ان کا اصل مجرم سامنے آ جائے گا۔کل تک ایک دوسرے سے خوب لڑنے والی چڑیا اور بطخ بھی ساتھ ساتھ یوں کھڑی تھیں، جیسے ان کا کبھی کوئی جھگڑا ہوا ہی نہ ہو۔بھالو میاں بار بار سر کھجا رہے تھے۔البتہ بی لومڑی ایک طرف گم سم کھڑی تھیں۔شیر نے مجمع پر ایک نظر ڈالی اور لومڑی سے پوچھا:”کیوں بی لومڑی! اب بتاؤ، جنگل کے جانوروں کی نیند کا اصل مجرم کون ہے؟“ لومڑی ابھی تک کسی نتیجے پر نہیں پہنچ سکی تھی، اسے اپنی موت سامنے نظر آنے لگی تو اچانک اس کے ذہن میں ایک نیا خیال آیا، اس نے شیر سے کہا:”بادشاہ سلامت! آپ کے حکم پر میں پوری رات سوچتی رہی ہوں، یہ واقعی بہت مشکل مسئلہ تھا، مگر صبح ہوتے ہوتے میں نے اس مجرم کا پتا لگا ہی لیا ہے، جو پورے جنگل کے جانوروں کی نیندوں کا دشمن ہے۔\n”بی لومڑی جلدی بتاؤ، ہم اس مجرم کو سزا دینے کے لئے بے چین ہیں۔“ شیر اس طرح بے قرار ہو ر ہا تھا، جیسے کسی جانور کو سزا دینا، اس کے لئے کوئی کھیل تماشا ہو۔\n”بادشاہ سلامت میرا خیال ہے آپ اس مجرم کو سزا نہیں دے سکیں گے۔“ لومڑی کی اس بات پر شیر کو اچانک غصہ آ گیا، وہ سمجھتا تھا، جنگل کا بادشاہ ہونے کی وجہ سے وہ ہر کام کر سکتا ہے۔\n”کون ہے وہ مجرم، تم صرف مجھے اس کا نام بتاؤ، ورنہ اپنے انجام کے لئے تیار ہو جاؤ۔\nشیر دھاڑنے لگا تو لومڑی مسکرا دی:”بادشاہ سلامت! جنگل کے جانوروں کا اصل مجرم تو سورج ہے۔صبح سویرے جب سورج کی کرنیں پڑتی ہیں تو برگد کے اونچے درخت پر چڑیا کے بچوں سمیت تمام ہی پرندے نیند سے بیدار ہو جاتے ہیں۔اسی درخت کے نیچے بطخ کے بچے بھی سورج طلوع ہوتے ہی اُٹھ جاتے ہیں۔پرندے دانے ڈنکے کے لئے اپنے گھونسلوں سے نکل کھڑے ہوتے ہیں۔\nسورج کی روشنی اور پرندوں کے شور شرابے سے جنگل کے جانور بیدار ہونے لگتے ہیں۔گرمیوں کے موسم میں دھوپ کی شدت میں دیر تک سونا مشکل ہو جاتا ہے۔اس لئے اکثر جانور سورج طلوع ہوتے ہی اُٹھ جاتے ہیں۔“ لومڑی نے اصل بات بتائی تو زرافہ اچانک بول پڑا:”بی لومڑی درست کہتی ہیں، یہ سب کیا دھرا اسی سورج کا ہے۔“\nبوڑھا کالا چیتا، نوجوان شیر کی بے وقوفیوں پر اکثر نالاں رہتا، وہ اس کے مرحوم باپ کا گہرا دوست تھا، شیر اپنے مرحوم والد کی دوستی کی وجہ سے اسے ”چچا جان“ کہتا اور بہت عزت کیا کرتا تھا۔\nاس نے شیر سے کہا:”بادشاہ سلامت! جب تک آپ کے والد زندہ رہے، صبح سویرے بیدار ہونا ان کا معمول تھا، جنگل کے سب جانور بھی ان کی دیکھا دیکھی جلدی اٹھ جاتے تھے۔آپ دیر تک سوتے ہیں، اسی لئے جانور بھی دیر تک سونے کے عادی ہو گئے ہیں۔مشہور ہے، جیسا بادشاہ ہو گا، ویسی ہی رعایا ہو گی۔صبح بیدار ہونا بُری عادت نہیں، بلکہ ایک نعمت ہے۔“\nشیر پہلے تو کچھ دیر سوچتا رہا کہ سورج کو کیسے سزا دی جائے، پھر کہا:”بی لومڑی اور چیتا چچا جان دونوں درست کہتے ہیں۔\nصبح جلدی اُٹھنا اچھی عادت ہے، اب جنگل میں جو جانور دیر تک سوتا رہے گا، اسے سزا دی جائے گی۔“ شیر نے فیصلہ سنایا تو سارے جانور خوشی میں زور زور سے ”بادشاہ زندہ باد“ کے نعرے بلند کرنے لگے۔اس دوران لومڑی چپکے سے دُم دبا کر وہاں سے بھاگ نکلی۔",
    "url": "https://www.urdupoint.com/kids/detail/moral-stories/jungle-mein-hungama-2875.html?lang=ur"
  },
  {
    "story_id": "UP_0044",
    "story_title": "Jadui Murghi - Article No. 2874",
    "story_text": "عبدالرحمن\nایک غریب آدمی کے پاس ایک چالاک اور جادوئی مرغی تھی۔ایک دن اس مرغی کو سڑک پر ایک بٹوا ملا۔ایک امیر آدمی نے یہ دیکھا اور اپنے نوکر کو حکم دیا کہ وہ مرغی سے بٹوا چھین لے۔\nمرغی غصے سے بولی:”میرا بٹوا واپس دو!۔وہ کڑکڑاتے ہوئے امیر آدمی کے ڈرائیور کے ساتھ ساتھ دوڑتی رہی۔\nامیر آدمی نے اپنے ڈرائیور سے کہا:”اس پریشان کن مرغی کو سڑک کے کنارے پرانے کنویں میں پھینک دو“۔\nڈرائیور نے گاڑی روکی، مرغی کو پکڑا اور اسے کنویں میں پھینک دیا۔مرغی نے کنویں کا سارا پانی پی لیا، باہر نکلی، گاڑی کے پیچھے دوڑی اور بولی:”میرا بٹوا واپس کرو!“\nامیر آدمی نے گاڑی روکی، نیچے اترا، مرغی کو پکڑا، اور دوبارہ گاڑی میں بیٹھ گیا۔\nجب وہ گھر پہنچا تو مرغی کو چولہے میں بند کر دیا اور اوپر ایک بڑا پتھر رکھ دیا تاکہ وہ باہر نہ نکل سکے۔مرغی نے سارا پیا ہوا پانی باہر نکالا، جس سے آگ بجھ گئی، پھر وہ چولہے سے اڑی، کھڑکی کے کنارے پر جا اتری اور بولی:”میرا بٹوا واپس کرو!“\nامیر آدمی نے نوکر سے کہا:”اس مرغی کو یارکس (جانوروں) کے ساتھ رکھ دو تاکہ وہ اسے مار دیں“۔مرغی نے وہ سب یارکس کھا لیے اور پہاڑ جتنی بڑی ہو گئی۔\nاس نے اپنے پَر پھیلا کر سورج کی روشنی کو آدمی کے گھر آنے سے روک دیا۔\nامیر آدمی نے غصے میں مرغی کو سونے کے سکوں کے باکس میں بند کر دیا۔اس نے سوچا، اگر مرغی نے سارے سکے کھا لیے تو وہ مر جائے گی۔\nمرغی نے سارے سکے کھا لیے مگر وہ مری نہیں بلکہ وہ باکس سے چھلانگ لگا کر باہر نکلی اور بولی:”میرا بٹوا واپس کرو!“۔امیر آدمی سمجھ گیا کہ وہ مرغی کو شکست نہیں دے سکتا، اس نے مرغی کو بٹوا واپس دے دیا۔\nمرغی خوشی سے چلی گئی۔\nجب وہ غریب آدمی کے گھر پہنچی تو چلائی:”مالک! فوراً زمین پر قالین بچھا دو!“۔غریب آدمی نے ایسا ہی کیا۔مرغی نے اپنے پَر پھڑپھڑائے اور مالک کے صحن کو مویشیوں اور سونے کے سکوں سے بھر دیا۔غریب آدمی نے سونے کے سکے اور مویشی غریب لوگوں میں بانٹ دیئے۔اس نے اپنا ایک خوبصورت گھر بنایا اور لمبے عرصے تک خوشحالی اور سکون سے زندگی گزاری۔",
    "url": "https://www.urdupoint.com/kids/detail/moral-stories/jadui-murghi-2874.html?lang=ur"
  },
  {
    "story_id": "UP_0045",
    "story_title": "Umar Ka Sabaq - Article No. 2873",
    "story_text": "بشریٰ ناز\n”عمر․․․․․عمر․․․․اُٹھو بیٹا!“ امی نے عمر کو جگانے کی کوشش کی۔\nعمر نے کہا:”امی! ابھی تو اسکول جانے میں دیر ہے۔“\nامی نے کہا:”بیٹا! نماز کے لئے نہیں جانا؟ چلو اُٹھو شاباش۔“\nعمر بولا:”بہت ٹھنڈ ہے امی! اچھا اُٹھتا ہوں۔“ کہہ کر پھر سونے لگا۔\nکچھ دیر میں بابا اسے نماز کا کہنے آئے اور بولے:”عمر! میں مسجد جا رہا ہوں، جلدی چلو نماز کے لئے۔\nعمر کو نیند میں دیکھ کر وہ نماز کے لئے چلے گئے۔عمر ساری نمازیں پڑھتا تھا، مگر فجر میں اُٹھنے میں اسے مشکل ہوتی تھی۔دو دن ایسا ہی ہوا تو اس کے والدین کوئی ترکیب سوچنے لگے۔عمر جب اسکول سے واپس آیا تو دیکھا کہ امی لیٹی ہیں۔اس نے کہا:”امی! کھانا دے دیں بھوک لگی ہے۔\n”بیٹا! آج بہت سردی ہے، اس لئے میں نے کچھ نہیں بنایا۔“\nعمر یونیفارم تبدیل کر کے باورچی خانے میں گیا اور جو کچھ ملا، اس نے پیٹ بھر لیا۔\nشام کو اس کے بابا گھر آتے ہیں۔\nعمر نے کہا:”بابا! آپ میرے لئے آج چیز نہیں لائے کچھ؟“\n”بیٹا! آج بہت ٹھنڈ تھی، اس لئے میں نہیں لا سکا۔“ اگلے روز بھی یہی ہوا۔\nاس نے والدین سے کہا:”ٹھنڈ تو روز ہی ہوتی ہے بابا آپ چیز لے آتے تو اچھا تھا۔“\n”امی! آپ نے بھی کھانا نہیں بنایا سردی کی شکایت کر کے۔“ یہ کہہ کر عمر ناراض ہو کر بیٹھ گیا۔\nعمر کے والدین نے مسکرا کر ایک دوسرے کو دیکھا، پھر امی نے کہا:”عمر بیٹا! یہی تو ہم آپ کو سمجھا رہے تھے کہ سردی یا گرمی یا موسم کی سختی کی وجہ سے نماز تھوڑی چھوڑتے ہیں، وہ تو فرض ہے ہر مسلمان ہر۔\nہم نے اپنے فرائض سے غفلت کی تو تمہیں کتنا بُرا لگا، سوچو اللہ پاک جب روز آپ کو نافرمانی کرتے دیکھتے ہوں گے کہ تم نماز کے لئے سردی کا بہانہ کرتے ہو۔“\nاب عمر کو احساس ہو رہا تھا، وہ بہت شرمندہ تھا۔اس نے اپنے والدین سے وعدہ کیا کہ اب سے کبھی نماز نہیں چھوڑے گا، اگلے روز سے عمر روز باقاعدہ اپنے بابا کے ساتھ نمازِ فجر پڑھنے جانے لگا۔",
    "url": "https://www.urdupoint.com/kids/detail/moral-stories/umar-ka-sabaq-2873.html?lang=ur"
  },
  {
    "story_id": "UP_0046",
    "story_title": "Purisrar Wadi - Article No. 2872",
    "story_text": "صابر علی\nیاسر، عادل، فہد اور عمر چار دوست تھے۔چاروں دوستوں کو مہم جوئی کا بہت شوق تھا۔ایک روز فہد نے خبر سنی کہ آبادی کے پیچھے بہت دور ایک پُراسرار وادی ہے۔کوئی وہاں جاتا ہے تو واپس نہیں آتا۔اس نے یہ خبر تمام دوستوں کو بتائی تو سب دوستوں نے ارادہ کیا کہ رات کو گھر والوں سے چھپ کر وہاں جائیں گے۔\nرات کو چاروں دوست نقشہ ساتھ لے کر چپکے سے نکل پڑے۔وہ ایک نہایت پتھریلے علاقے سے گزرے۔جب وہ وہاں پہنچے تو رات بہت ہو رہی تھی اور انھیں بہت بھوک لگ رہی تھی۔\nانھوں نے جھیل کے کنارے اپنا خیمہ لگایا اور کھانا پکانے کے لئے آگ جلانی شروع کر دی۔\nچاروں دوست خوش تھے کہ ایک کتا آیا اور فہد کو چاٹنے لگا۔سب حیران تھے کہ اتنے پتھریلے علاقے میں ایک کتا کہاں سے آیا۔\nسب نے اس کتے کو پیار کیا، مگر اس کتے کی آنکھیں اچانک لال ہو گئیں اور وہ بڑا ہوتا گیا۔وہ ایک کالے ہیولے میں بدل گیا اور بھاری سی آواز میں بولا:”چلے جاؤ یہاں سے۔“\nسب دوست بہت ڈر چکے تھے وہ سب کچھ چھوڑ کر بھاگنے لگے۔جب صبح گاؤں پہنچے تو لوگوں کو یہ بات بتائی۔لوگوں نے ان کا بہت مذاق بنایا، مگر وہ یہ جان گئے تھے کہ جسے وہ ایک کہانی سمجھ رہے تھے، وہ ایک حقیقت تھی۔",
    "url": "https://www.urdupoint.com/kids/detail/moral-stories/purisrar-wadi-2872.html?lang=ur"
  },
  {
    "story_id": "UP_0047",
    "story_title": "Bahadur Hiran Ka Bacha - Article No. 2871",
    "story_text": "تابندہ فضل غنی\nایک جنگل میں سب جانور ہنسی خوشی اتفاق سے رہتے تھے۔اچانک جنگل سے جانور غائب ہونے لگے۔پھر معلوم ہوا کہ جنگل میں کچھ شکاری آتے ہیں جو جانوروں کو مار رہے ہیں۔سب جانور ڈرے ہوئے تھے۔کوئی اپنے گھر سے نہیں نکل رہا تھا۔ایک چھوٹے سے ہرن کے بچے ٹونی نے سب جانوروں کو جمع کیا اور ایک چٹان پر کھڑا ہو گیا اور کہنے لگا:”ہم سب کب تک یوں چھپ کر بیٹھیں گے ایک ایک کر کے وہ شکاری سب کو مار ڈالیں گے اور یہ جنگل ہمیشہ کے لئے مٹ جائے گا۔\nیہ جنگل ہمیشہ سے امن و سکون کا گہوارہ رہا ہے۔ہم سب کو متحد ہو کر ان شکاریوں کا سامنا کرنا چاہیے اور انھیں یہ دکھانا چاہیے کہ جب بھی کسی نے اتحاد و اتفاق سے جنگ لڑی ہے، ہمیشہ جیتی ہے۔\nٹونی ہرن کی باتوں نے سب میں جوش بھر دیا اور سب شکاریوں کو مزہ چکھانے کی تیاری کرنے لگے۔پھر ایک دن ٹونی ہرن گھاس کھا رہا تھا کہ ایک شکاری آ گیا۔شکاری نے تیر چلایا ٹونی ہرن پہلے سے تیار تھا۔\nفوراً بھاگا شکاری بھی اس کے پیچھے بھاگا۔اس نے کئی تیر چلائے، مگر ٹونی بچ گیا۔شکاری گھنے جنگل میں اکیلا تھا اور پھر سب جانوروں نے شکاری کی خوب درگت بنائی۔ایک ایک کر کے سب شکاریوں کا یہی انجام ہوا۔جنگل میں پھر سے سب خوش حال زندگی گزارنے لگے اور سب نے ہرن کے بچے کا شکریہ ادا کیا کہ اس نے سب کو صحیح راہ دکھائی۔مشورہ اگر کسی کا بھی ہو، اس پر غور ضرور کرنا چاہیے اور اتحاد کا دامن کبھی نہیں چھوڑنا چاہیے۔",
    "url": "https://www.urdupoint.com/kids/detail/moral-stories/bahadur-hiran-ka-bacha-2871.html?lang=ur"
  },
  {
    "story_id": "UP_0048",
    "story_title": "Guddu Aur Aam - Article No. 2870",
    "story_text": "آفرین فاطمہ\nگڈو ایک نیک بچہ تھا، جو پڑھائی میں بھی اول آتا تھا۔پھلوں میں اسے آم بہت پسند ہے۔گڈو کے گھر والے اس سے بہت خوش تھے۔گڈو سب کی آنکھ کا تارا ہے۔گڈو کے کچھ دوست بہت شریر تھے۔ایک دن اس کے دوست اس کے گھر آئے اور کہا کہ گڈو ہم نے تمہارے لئے آم کھانے کا پروگرام بنایا ہے۔\nگڈو ان کی باتوں میں آ گیا۔وہ اپنی امی سے اجازت لے کر دوستوں کے ساتھ چل پڑا۔اچانک اس کو اپنی دادی جان کی نصیحت یاد آئی کہ بُرے کام سے ہمیشہ دور رہنا۔\nگڈو کے دوست گڈو کو آم کے باغ میں لے گئے اور خوب شرارتیں کیں، اتنے میں اچانک بارش ہو گئی۔گڈو کے سارے دوست درخت پر چڑھ گئے، لیکن گڈو درخت پر چڑھ نہ سکا۔اتنے میں باغ کا چوکیدار آ گیا اور کہنے لگا:”گڈو! تم یہاں پر کیا کر رہے ہو؟ تم تو ایک نیک بچے ہو۔\n”جی لالہ! یہ میرے دوست اچھے نہیں ہیں۔“\nلالہ نے کہا:”پھر ان سے دوستی نہ رکھو۔تم گھر جاؤ میں ان شرارتیوں کو دیکھتا ہوں۔“\nگڈو بولا:”شکریہ لالہ۔“\nگڈو بارش میں بھیگ گیا۔جب گھر آیا تو زکام ہو گیا۔گڈو کو احساس ہو گیا کہ میرے دوست ہمیشہ بُرا راستہ دکھاتے ہیں۔لہٰذا اس نے توبہ کی کہ آئندہ وہ اچھے لڑکوں سے دوستی رکھے گا۔",
    "url": "https://www.urdupoint.com/kids/detail/moral-stories/guddu-aur-aam-2870.html?lang=ur"
  },
  {
    "story_id": "UP_0049",
    "story_title": "Wafadar Tota - Article No. 2869",
    "story_text": "شہزاد احمد\nبچو! یہ بہت پرانے وقتوں کی بات ہے۔ایک راجہ\nتھا، جس کی سلطنت بہت وسیع تھی۔اس کی رانی کا نام چندا تھا وہ بہت خوبصورت\nاور عقلمند تھی۔راجہ اسے بہت چاہتا تھا۔ایک دفعہ رانی کی سالگرہ پر راجہ نے\nاسے تحفے میں بہت قیمتی ہار دیا۔سالگرہ کے کچھ دن بعد وہ ہار چوری ہو گیا،\nجس کا راجہ، رانی کو بہت دکھ ہوا۔\nراجہ نے دربار میں اعلان کیا کہ جو آدمی\nاس ہار کو ڈھونڈ کر لائے گا، اس کو انعام سے نوازا جائے گا۔یہ خبر کو سنتے ہی\nلوگوں نے ان چوروں کو پکڑنے کی ٹھان لی اور وہ گروہوں میں بٹ کر ان کو پکڑنے\nکی تگ و دو کرنے لگے۔محل سے دور کچھ فاصلے پر ایک گاؤں تھا، جس میں ایک\nبڑھیا اور بوڑھا رہتے تھے۔ان کا ایک لڑکا تھا۔بوڑھا اور بڑھیا بہت کمزور\nہو گئے تھے، اس لئے وہ کما نہیں سکتے تھے۔\nان کا لڑکا قریب کے جنگل سے لکڑیاں\nکاٹ کر لاتا اُنہیں بیچ کر اپنے ماں باپ کا اور اپنا پیٹ پالتا۔ایک دن وہ\nلکڑیاں کاٹ رہا تھا کہ اس نے کچھ فاصلے پر چند لوگوں کی آوازیں سُنیں۔یہ\nوہی چور تھے، جنہوں نے رانی کا ہار چُرایا تھا۔وہ چھپ کر ان کی باتیں سننے\nلگا ایک چور بولا،”اس ہار کو یہاں دبا کر دوسری چوری کے لئے چلنا چاہیے۔“\n”نہیں، اس ہار کو اپنے ساتھ ہی رکھیں گے، اگر کسی کو پتہ چل گیا تو وہ اسے لے جائے گا۔\n“ دوسرا چور بولا۔\nتیسرے چور نے کہا،”نہیں، اس کو اس درخت کے نیچے دبا دیتے ہیں۔یہاں سے کوئی نہیں لے جا سکتا۔“\nپہلے\nدو چوروں کو یہ مشورہ پسند آیا، انہوں نے اس کو وہاں چھپانے کا فیصلہ کیا،\nتینوں نے مل کر درخت کے نیچے گڑھا کھودا، جب ہار کو اس میں دبانے لگے تو\nایک نے کہا، ”دیکھو، یہاں پر کوئی دیکھ تو نہیں رہا۔“ دوسرے چور نے اِدھر\nاُدھر نظر دوڑا کر دیکھا اور کہا، ”کوئی نہیں ہے“ وہاں پر ایک طوطا بیٹھا\nتھا، جو یہ سب کچھ دیکھ رہا تھا۔\nایک چور نے طوطے کو بھی ختم کرنے کی نیت سے\nاس پر تیر چلایا لیکن تیر اس کے جسم کے بجائے پَروں پر لگا۔جس سے کچھ پَر\nجھڑ گئے۔طوطا فوری اُڑا لیکن اُس ہی لڑکے کے پاس جا گرا، جو اُن کی باتیں سن\nرہا تھا لڑکا طوطا اپنے ساتھ لے کر گھر چلا گیا، تاکہ اس کی مرہم پٹی\nاس اثنا میں چور، دوسری واردات چوری کرنے چلے گئے۔انہوں نے کئی\nچوریاں کیں اور تمام مال اس گڑھے میں لا کر ڈال دیا۔\nطوطا چند دن بعد ٹھیک\nہو گیا، اُس کے نئے پَر بھی نکل آئے۔وہ لڑکے سے مانوس ہو گیا تھا۔ایک دن راجہ\nکا آدمی لڑکے کے گاؤں میں آیا، وہ چیخ چیخ کر کہہ رہا تھا کہ، ”بھائیو! آپ کو\nیہ تو پتہ ہو گا کہ ہمارے راجہ کی رانی کا ہار چور چُرا کر لے گئے ہیں۔راجہ\nنے اعلان کیا ہے کہ جو شخص بھی اسے تلاش کرے گا، اُس کو انعام دیا جائے\nگا۔“ لڑکا یہ سن کر فوری گھر آیا اور اپنے ماں باپ کو بتایا۔\nطوطے نے\nلڑکے کی بات سن کر کہا، ”میرے آقا! میں اُس جگہ کو جانتا ہوں، جہاں وہ ہار\nدبا ہوا ہے۔دوسرے دن شام کو وہ لڑکا اور طوطا اس جگہ کُدال لے کر گئے۔لڑکے\nنے گڑھا کھودنا شروع کیا، کچھ دیر کے بعد انہوں نے اس گڑھے میں ایک گاگر\nدیکھی، جب اسے نکال کر دیکھا تو اس میں بہت سے ہیرے جواہرات کے ساتھ وہ ہار\nبھی تھا۔دوسرے دن صبح ہی وہ لڑکا اور طوطا راجہ کے محل کی طرف روانہ\nپہلے تو سپاہیوں نے روکا، لیکن جب لڑکے نے ہار کا بتایا تو انہوں نے\nاندر جانے دیا۔“\nراجہ نے آنے کا سبب پوچھا تو لڑکے نے کہا۔”راجہ صاحب!\nآپ رانی صاحبہ کو بلائیں۔ہم ان کے لئے تحفہ لائے ہیں“۔جب رانی آئی تو اس\nنے اس کو کھویا ہوا ہار پیش کیا، ہار دیکھتے ہی رانی بہت خوش ہوئی، اس نے\nلڑکے کو شاباش دی اور انعام و اکرام سے نوازا۔\nانعام دینے کے بعد راجہ\nنے پوچھا کہ ”تمہیں اس ہار کا کیسے پتہ چلا؟ لڑکے نے طوطے کا سارا قصّہ بیان\nکیا تو رانی نے طوطے کو بھی انعام میں سونے کی مالا دی، جو لڑکے نے طوطے کے\nگلے میں ڈال دی۔\nلڑکا امیر بن گیا تھا۔اس کے ماں باپ کو جب معلوم ہوا کہ\nان کے بیٹے کو انعام ملے ہیں تو وہ خوشی سے پُھولے نہ سمائے، کیونکہ اب اُن\nکی غربت کے دن ختم ہو گئے تھے۔“\nبچو! ایمانداری، محنت اور محنت کا پھل ضرور ملتا ہے۔آپ بھی ایسا کریں گے تو یقینا پھل کھائیں گے۔",
    "url": "https://www.urdupoint.com/kids/detail/moral-stories/wafadar-tota-2869.html?lang=ur"
  },
  {
    "story_id": "UP_0050",
    "story_title": "Khazana Aur Khasara - Article No. 2868",
    "story_text": "جدون ادیب\nمیرا تعلق ایبٹ آباد کے ایک قدیم گاؤں سے ہے۔والد صاحب گھر کے قریب ایک مہمان خانہ بنوانا چاہتے تھے، کیونکہ پرانی روایات کے مطابق کسی مرد مہمان کو گھر میں ٹھہرانے کی اجازت نہیں۔اس کے لئے گاؤں میں حجرے ہوتے ہیں۔دو مزدور وہاں کام کرنے لگے۔ایک دن کھدائی کرتے ہوئے ایک مٹکا نظر آیا۔\nمزدوروں نے والد صاحب کو بلایا۔اتفاق سے ہم سب بہن بھائی کراچی میں تھے۔البتہ ایک بھائی کے بیوی بچے وہاں تھے، جو سب جمع ہو گئے۔مزدوروں نے مٹکا باہر نکالا۔اس مٹکے کے اوپر ایک سانپ بیٹھا ہوا تھا، جسے مزدور نے پکڑ کر مار دیا اور والد صاحب کو اطلاع دیتے ہوئے بولا:”چچا! اس مٹکے میں سونا ہے۔“\nمیرے والد صاحب نے آ کر مٹکے کا معائنہ کیا اور پوچھا:”تم کیسے کہہ سکتے ہو کہ اس میں سونا ہے۔\nمزدور نے یقینی انداز میں کہا:”چچا! سانپ اکثر سونے پر بیٹھتا ہے۔“\n”یہ کوئی ضروری تو نہیں۔“ میرے والد صاحب نے گڑھے کا مشاہدہ کرتے ہوئے کہا اور مزدور کو حکم دیا کہ مٹکے کو وہیں رہنے دے اور دیوار پاٹ دے۔دونوں مزدور بہت مایوس ہوئے، مگر ظاہر ہے وہ اصرار نہیں کر سکتے تھے۔پھر بھی وہ ہماری بھابی کے پاس گئے۔انھیں بتایا وہ دوڑی دوڑی چلی آئیں۔\nامی کو بھی یہ بات پتا چل گئی۔وہ بھی آ گئیں اور سب والد صاحب سے اصرار کرنے لگے کہ مٹکے کو نکالا یا کم از کم توڑ کر دیکھا جائے، مگر والد صاحب نے سختی سے منع کردیا اور اپنی نگرانی میں سیمنٹ کے بلاک لگوا کر دیوار چنوا دی۔جب یہ اطلاع کراچی پہنچی تو ہم تڑپ کر رہ گئے۔والد صاحب اور والدہ سردیوں میں حسبِ معمول کراچی آئے تو ہم نے ان کی بہت خدمت کی اور اس مٹکے کو نکالنے پر اصرار کیا، مگر والد صاحب نے سختی سے منع کر دیا۔\nپھر کسی کی ہمت نہ ہوئی، مگر میں بے چین رہا اور ایک دن والد صاحب کی خدمت میں حاضر ہو کر ان کو اپنا جھوٹا خواب سنایا:”اس مٹکے سے بڑی مقدار میں سونا نکلا ہے۔یہ خواب غیبی اشارہ ہے۔“\nمیں نے اپنے لہجے میں روحانیت پیدا کرنے کی کوشش کی:”اب حجت ختم ہو گئی ہے۔اجازت دیں تو ایک دو بلاک نکال کر مٹکے کا راز فاش کر دوں! اگر ایسا نہ کیا تو․․․․“\nمیں اپنا جملہ پورا نہ کر سکا والد صاحب مسکرائے اور بولے:”اصل خزانہ علم اور محنت ہے۔\nان فضول چکروں میں مت پڑو، کیونکہ بعض اوقات ایسے خزانے تباہی لاتے ہیں۔“\nمگر میں باز نہ آیا اور ایک ایک کر کے سب بہن بھائیوں سے ملا کہ وہ میرا ساتھ دیں، مگر کوئی بھی والد کے حکم کے خلاف جانے پر آمادہ نہ ہوا۔تب میں نے بغاوت کا سوچا، قصہ مختصر جب سردیاں تھیں اور گاؤں میں کوئی نہ تھا تو میں نے دیوار کو احتیاط سے کاٹا۔جب مٹکے کو توڑا تو وہ واقعی سونے اور جواہرات سے بھرا ہوا تھا۔\nتب میں نے دیوار کو مزید بڑا کیا اور پورا مٹکا نکال لیا۔احتیاطاً اس کے گرد بھی کھدائی کی، مگر اور کچھ نہ ملا۔میں نے سارا خزانہ ایک بیگ میں بھر لیا اور اس سارے واقعے کی ویڈیو فلم بھی بنا لی، تاکہ کوئی بہن بھائی مجھ پر شک نہ کریں۔پھر میں کسی کو بتائے بغیر کراچی کی ایک بس میں سوار ہو کر خیریت سے کراچی پہنچ گیا۔\nپھر میں نے ایک چھوٹی سی دعوت کا اہتمام کیا۔\nصحن میں جب سب دعوت سے لطف اندوز ہو رہے تھے تو میں نے اندر کمرے میں سونے سے بھرا بیگ والد صاحب کے قدموں میں رکھ دیا۔میرا خیال تھا، وہ حیران اور خوش ہوں گے، مگر ان کا ردِ عمل بالکل مختلف تھا اور میرے بتائے بغیر وہ سمجھ گئے کہ میں نے یہ خزانہ کہاں سے حاصل کیا ہے۔وہ ایک دم دکھی نظر آنے لگے اور بولے:”اگر تم واقعی سعادت مند اولاد ہوتے تو اس خزانے سے زیادہ اپنے باپ کی بات کو اہمیت دیتے۔تم نے میرے حکم کی سراسر نافرمانی کی ہے۔شاید میری تربیت میں کوئی کمی رہ گئی تھی۔“ وہ الفاظ تھے کہ تیز دھار وار، جو تکلیف ان الفاظ سے ہوئی، اس کا درد آج تک محسوس کرتا ہوں۔میں سراسر خسارے میں رہا۔میرے بہن بھائی نافرمانی سے بچ گئے، سعادت مند کہلائے اور خزانے سے حصہ بھی پا لیا۔",
    "url": "https://www.urdupoint.com/kids/detail/moral-stories/khazana-aur-khasara-2868.html?lang=ur"
  },
  {
    "story_id": "UP_0051",
    "story_title": "Hunar Aik Asasa - Article No. 2867",
    "story_text": "فرح علوی\n”ابا جان! مجھے پیسے کمانے کے لئے بیرون ملک جانا ہے۔“ صارم اپنے ابو تابش صاحب سے مسلسل بحث کر رہا تھا۔\n”برخوردار! بیرونِ ملک جا کر بھی تو محنت ہی کرنی پڑے گی نا، وہاں کوئی بڑی پوسٹ تمہارے لئے تھالی میں تو رکھ کر نہیں بیٹھا۔پاکستان سے کوئی ہنر سیکھ کر جاؤ گے تب ہی بیرونِ ملک میں کوئی کام کر سکو گے۔\n“ اسی وقت اس کے دوست عمیر اور فہد وہاں آ گئے۔\nساری بات سن کر فہد نے کہا:”انکل! آپ ہماری بات مان لیں نا۔آخر ہم تین دوست ہیں مل کر کچھ نا کچھ کر ہی لیں گے۔“\n”تم تینوں محنت سے جی چراتے ہو۔سارا سارا دن اِدھر اُدھر مارے مارے پھرتے ہو۔کبھی بھی کسی کام کو ہاتھ تک نہیں لگایا اور وہاں بھی تم لوگ کسی ہنر کی بنیاد پر ہی جا سکو گے نا۔\nآخر تم لوگ اس بات کو سمجھتے کیوں نہیں ہو۔\n“ صارم کے ابو نے اپنی بات نہایت اطمینان اور مضبوط لہجے میں کہی۔ان کی باتوں کے جواب میں تینوں کچھ نہ بولے۔صارم کے ابو نے اپنی انجینئر کی تعلیم مکمل کرتے ہی نوکری کی تلاش شروع کر دی، لیکن بے سود۔تھک ہار کر انھوں نے اپنی دکان کھول لی، جس میں وہ موٹر سائیکلوں کی مرمت کا کام کرنے لگے۔دیکھتے ہی دیکھتے ان کے کام میں ایسا نکھار پیدا ہوا کہ نوجوان ان کے پاس آ کر کام سیکھنے لگے۔\nکام میں وسعت آنے لگی برابر کی کئی دکانیں بھی لے لیں۔تابش صاحب اپنی محنت پر مطمئن اور بہت پُرسکون تھے۔وہ اپنے سارے کام بہت نیک نیتی اور تندہی سے کرتے اور نوجوانوں کو اس بات کی تلقین کرتے رہتے کہ جتنی تعلیم ضروری ہے، اتنا ہی ہنرمند ہونا بھی ضروری ہے۔تعلیم ہمیں جہالت سے نکالتی ہے، جبکہ ہنر ہمیں بھوکا نہیں مرنے دیتا۔\nایک دن تابش صاحب نے تینوں سے کہا:”تم لوگ میری ایک بات مان لو پھر میں تم لوگوں کے بیرونِ ملک جانے کا انتظام کرتا ہوں۔\n”کیا بات ہے ابا جان! جلدی بتائیں۔ہم آپ کی ہر بات ماننے کو تیار ہیں۔“ صارم جلدی سے اُٹھا اور ان کے قدموں میں آ کر بیٹھ گیا۔\nتابش صاحب نے ان تینوں کی طرف باری باری دیکھا اور کہا:”تم لوگ میرے ساتھ کام کرو اور میرا ہنر سیکھ لو، میں تمھیں تمہارے کام کی اُجرت بھی دوں گا۔“ ابا جان کی بات سن کر صارم نے فہد اور عمیر کی طرف دیکھا۔\nتابش صاحب پھر بولے:”اب تم لوگ گھر جا کر خوب سوچ سمجھ لو۔“ تابش صاحب کی بات سن کر تینوں گھر آ گئے۔بہت سوچ سمجھ کر تینوں دوستوں نے فیصلہ کر لیا کہ وہ ضرور کام سیکھیں گے۔اگلے دن ہی وہ تابش صاحب کے ورکشاپ پہنچ گئے۔انھوں نے بڑی خوش دلی سے ان کو خوش آمدید کہا اور انھیں آتے ہی کام پر لگا دیا۔ان تینوں نے بہت تندہی سے کام کرنا شروع کیا تو چند دنوں میں ہی کام میں ماہر ہو گئے۔\nصارم نے تو باقاعدہ پوری موٹر سائیکل بنانا سیکھ لی تھی۔اب اسے انجینئرنگ میں دلچسپی محسوس ہونے لگی تو وہ اور دل لگا کر کام کرنے لگا۔وہ اپنے کام کرنے کی ویڈیوز سوشل میڈیا پر اپ لوڈ کرنے لگا۔اس کے فالورز بڑھنے لگے تو صارم کو بہت حوصلہ ہوتا اپنے کام کی مہارت دیکھ کر۔یہ چند دنوں کی بات مہینوں تک جا پہنچی۔یہ تینوں دوست اپنے کام میں روز بہ روز ماہر ہوتے گئے۔\nتابش صاحب نے اُجرت دینے کو کہا تھا، لیکن ڈیڑھ سال ہو چکے تھے، انھیں معمولی جیب خرچ کے سوا کچھ نہ دیا۔تینوں یہ سمجھ رہے تھے کہ وہ ہمارے بیرونِ ملک جانے کے اقدامات کر رہے ہوں گے، اس لئے تو انھیں اُجرت نہیں ملی اور شاید وہ ہمیں اُجرت اسی صورت میں دینا چاہتے ہیں۔صارم کو خیال آیا کہ جو اس نے موٹر سائیکل تیار کرنے کی ویڈیو بنائی ہے وہ اسے اپ لوڈ کر دینی چاہیے۔\nیہ سوچتے ہی اس نے ویڈیو اپ لوڈ کی اور سو گیا۔صبح تک رات کی اپ لوڈ کی ہوئی ویڈیو کے بے شمار ویورز ہو چکے ہیں۔ایک کمنٹ امریکا کی مشہور کمپنی کے منیجر ڈیوڈ کی طرف سے تھا، جس نے لکھا تھا:”آپ جیسے ہنر مند نوجوانوں کی ہماری کمپنی کو ضرورت ہے۔اگر آپ ہماری کمپنی میں کام کرنا چاہیں تو آپ کے تمام تر اخراجات ہم اُٹھانے کو تیار ہیں۔“ ساتھ ہی رابطہ نمبر بھی لکھا تھا۔\n”ابا جان! یہ دیکھیں۔“ صارم نے کہا اور موبائل ان کے سامنے کر دیا۔اس پیشکش پر تابش صاحب بھی خوش ہوئے بغیر نہ رہ سکے۔ورکشاپ پہنچ کر تابش صاحب نے تینوں کو محنت اور توجہ سے کام کرتے دیکھا۔پھر تینوں کو اپنی گاڑی میں بٹھایا اور روانہ ہو گئے۔وہ تینوں حیران تھے کہ آخر وہ انھیں کہاں لے جا رہے ہیں۔گاڑی تین بڑی بڑی دکانوں کے سامنے آ کر رک گئی۔\nچاروں گاڑی سے اُترے۔تابش صاحب نے آگے بڑھ کر تین بھاری لفافے اور تین چابیاں ان کی طرف بڑھاتے ہوئے کہا:”یہ چابیاں ان دکانوں کی اور یہ لفافے، ان میں تمہاری پورے ایک سال کی تنخواہ ہے۔مجھے امید ہے کہ آئندہ بھی تم لوگ محنت کو اپنا شعار بنا کر خوب تندہی سے کام کرو گے۔“ ان کی فراست تینوں کی سمجھ میں آ گئی تو انھوں نے رشک بھری نگاہوں سے ان کی طرف دیکھا۔\nانھوں نے تابش صاحب کا شکریہ ادا کیا۔\n”بیٹا! میری ایک بات یاد رکھنا کہ کسی بھی معاشرے کے لئے ہنرمند نوجوان ایک بہت بڑا اور قیمتی سرمایہ ہوتے ہیں۔صارم تمہاری ویڈیوز دیکھ کر دوسرے ممالک کتنا متاثر ہو کر تمھیں وہاں بلا رہے ہیں تو سوچو کہ اس ملک کو تمہاری کتنی ضرورت ہو گی۔“ تابش صاحب کی بات سن کر تینوں نے آپس میں دیکھا اور یہ عہد کیا کہ وہ اپنے ملک کی بقا کے لئے ناصرف خود، بلکہ دوسروں کو بھی ہنر سکھائیں گے، تاکہ ہمارے ملک سے بھوک کا خاتمہ ہو اور نوجوان آسانی سے ہنر حاصل کر سکیں۔",
    "url": "https://www.urdupoint.com/kids/detail/moral-stories/hunar-aik-asasa-2867.html?lang=ur"
  },
  {
    "story_id": "UP_0052",
    "story_title": "Ehsaas Ki Tasveer - Article No. 2866",
    "story_text": "محمد فاروق دانش\n”بیٹا! مجھے گھر سے نہ نکالو، میں اولڈ ہاؤس نہیں جانا چاہتا۔“ بوڑھے شخص نے بیٹے سے التجا کی۔التجا کو سننے والے نے ان کی بات کو قابلِ توجہ نہ سمجھا۔\n”مجھے ایک نگراں کے طور پر ہی یہاں رہنے دو، میں تم سب کے چھوٹے موٹے کام کر دیا کروں گا۔“ اس کے لہجے میں عاجزی تھی:”بس سر چھپانے کی جگہ․․․․․“\nسامنے والا شاید کسی طور ان کے ساتھ ہمدردی کرنے کے لئے تیار نہ تھا۔\n”بیٹا راحیل! میں اسکوٹر پر باہر جا رہا ہوں، کیا تم میرے ساتھ چلو گے۔“ نعیم صاحب نے آواز لگائی۔\n”جی ابو! میں چلوں گا۔“ دوسرے کمرے سے آواز آئی۔کچھ ہی لمحوں میں راحیل وہاں پر موجود تھا۔ابا کی آواز سن کر بھلا سہیل اور بینا کیسے چپ رہتے، وہ بھی فوراً دوڑے آئے۔\n”ارے بھئی! یہ کیا؟“ انھوں نے جھینپنے کی اداکاری کرتے ہوئے کہا:”میری گاڑی کی حالت ایسی نہیں کہ میں تم سب کو سوار کرا سکوں۔\n”نہیں، ہم بھی جائیں گے۔“ وہ دونوں چلائے:”ورنہ راحیل بھی نہیں جائے گا۔“ انھوں نے اتراتے ہوئے کہا۔\n”اچھا․․․․ تو پھر میں اکیلا ہی چلا جاتا ہوں۔“\nانھوں نے شوخی سے جانے کی اداکاری کی تو تینوں نے منہ بسور لیے۔\n”ارے بھئی! میں تو مذاق کر رہا تھا، چلو، سب چلتے ہیں۔“\nیہ کہہ کر نعیم صاحب نے بینا کو گود میں لیا اور ان دونوں کا ہاتھ پکڑ کر گھر سے باہر نکل گئے۔\nکمرے میں سناٹا چھایا ہوا تھا۔دیوار پر لٹکی پرانی تصویر خاموشی سے وقت کی گواہی دے رہی تھی۔اس تصویر میں ایک مسکراتا ہوا شخص مرکز میں تھا جس کے بازؤوں میں اس کے ننھے بچے خوشی سے چمٹے ہوئے تھے۔بچوں کے چہروں پر بے فکری اور باپ کے لمس کی گرم جوشی جھلک رہی تھی۔اب برسوں بعد، وہی تصویر ایک خاموش فریاد بن چکی تھی، یہ قدر سے بے قدری کی طرف جانے والے لمحات تھے۔\nعلی اور سارا، دونوں تصویر کے سامنے کھڑے تھے۔علی نے نظر اُٹھا کر تصویر کو غور سے دیکھا، جیسے ماضی کو کسی احساس کے تناظر میں جھانکنے کی کوشش کر رہا ہو۔\n”دیکھو سارا! دادا جی کتنے خوش تھے بابا اور چاچو کے ساتھ۔“ علی کی آواز میں ایک عجیب سی اُداسی شامل تھی۔\n”ہاں اور پھوپھو بھی۔“ سارا نے تصویر کو غور سے دیکھا، ہلکی سی مسکراہٹ اُس کے چہرے پر بکھر گئی:”پتا ہے، دادا کہا کرتے ہیں کہ انھوں نے میرے بابا کو کندھوں پر بٹھا کر بہت گھمایا پھرایا تھا، اور چلنا بھی سکھایا تھا۔\nیہ تصویر محض ایک یادگار نہیں تھی، بلکہ ان کے دلوں میں چھپی ہوئی ایک کائنات تھی۔ایک ایسی دنیا جس میں دادا کی نرم آواز، ان کے باتیں کرنے کا انداز اور محبت بھرے ہاتھوں کا لمس سب کچھ اب ایک خواب بن چکا تھا۔چند برس پہلے، اس گھر میں ہر فرد مطمئن زندگی گزار رہا تھا، مگر وقت نے رنگ بدلا اور خوشیوں کی جگہ بے حسی نے لے لی۔بوڑھا باپ، جس نے اپنی پوری زندگی بچوں کی عمدہ پرورش کی تگ و دو میں گزار دی تھی، اب اس گھر میں اجنبی بن چکا تھا۔\n”آج اس گھر پر ان کے بچوں کا حکم چلتا ہے، وہی ہوتا ہے جو بہو بیٹا چاہتے ہیں۔“ وہ سوچوں میں مگن تھے۔آج وہ بے بس ہو چکے تھے۔بڑھتی عمر اور کچھ بیماریوں نے ان کو جسمانی اور اعصابی طور پر کمزور اور نفسیاتی مریض بنا دیا تھا۔وہ تمام دن گھر کے کسی نہ کسی کام میں مصروف رہنے لگے تھے۔\n”ابو! ہمارے بچے بڑے ہو رہے ہیں، اس لئے گھر چھوٹا پڑ رہا ہے۔\n“ راحیل نے والد سے کہا۔\n”تو پھر․․․․․“\n”شہر میں ایک عمدہ اولڈ ہاؤس بنا ہے، وہاں آپ جیسے بزرگوں کے لئے بڑی سہولیات ہیں․․․․․“ سہیل جانے کیا کیا تعریفیں کرتا رہا۔ان کی آنکھوں کے گرد اندھیرا چھانے لگا۔انھوں نے کبھی سوچا بھی نہ تھا کہ جس گھر کو انھوں نے اتنی محنت سے تعمیر کیا تھا، آج اس کے دروازے انھی پر بند ہونے جا رہے تھے۔\n”وہاں کا خرچہ ہم اُٹھا لیں گے۔“ دوسرے بیٹے نے اپنی جھینپ مٹائی۔\n”دونوں بیٹے مل کر مجھے گھر سے نکالنا چاہ رہے ہیں۔“ انھوں نے اپنے دوست سے کہا۔\n”آخر کیوں؟ تمہارے بیٹوں کو کیا ہو گیا ہے؟“ دوست نے سوال کیا۔\n”ہاں بھائی برکت! میرے بچے ہی․․․․․․اب میرے نہیں رہے۔“ اس کی آنکھوں میں نمی جھلکنے لگی۔\n”تم ایک بار پھر ان کو سمجھاؤ، مذہب کا حوالہ دو۔\nٹھیک ہے، میں یہ کر کے دیکھتا ہوں۔“ انھوں نے آنسو پونچھتے ہوئے کہا اور گھر آ گئے۔گھر آ کر انھوں نے دلائل اور مذہبی حوالے دیے تو شاید راحیل کے دل میں رحم آ گیا۔دونوں بیٹوں نے مشورہ کیا اور اسٹور روم کی صفائی کر کے وہاں والد کا بستر ڈال دیا۔وہ باپ، جو کبھی بچوں کے لئے دنیا بھر کے خواب سجاتا تھا، اب اپنے گھر کے اسٹور کا حصہ بن چکا تھا۔\nپوتا، پوتی علی اور سارا کا دل دادا کے پاس بیٹھ کر بہلتا تھا۔انھیں سکون ملتا، جیسے دادا کے لفظوں میں کوئی جادو ہو۔وہ اکثر ان کے پاس جا بیٹھتے تھے، دادا انھیں پرانی کہانیاں سناتے دلیری کی، محبت اور قربانی کی۔ان کے اس عمل پر وہ دونوں بہوئیں تو قطعی خوش نہ تھیں، ان کا بس چلتا تو انھیں کب کا چلتا کر دیتیں۔\nعلی دادا کے ہاتھ تھام کر کہتا:”دادا جی! آپ کے ہاتھ کتنے مضبوط ہیں۔\nادا مسکرا کر جواب دیتے:”یہ ہاتھ تمہارے بابا کو تھامنے کے لئے مضبوط تھے، لیکن میرا دل ہمیشہ نرم رہا ہے، بیٹا!“ انھوں نے پیار سے ان کے سر پر ہاتھ پھیرتے ہوئے کہا۔وقت گزر رہا تھا، اسٹور روم کی گھٹن میں ان کی حالت دگرگوں ہو رہی تھی، لیکن کوئی پوچھنے والا نہ تھا، پوتا پوتی ہی ان کی دل جوئی کرتے رہتے تھے۔ایک دن دوپہر کے وقت نعیم صاحب آرام کر رہے تھے کہ اچانک کسی کے چیخنے کی آواز سے وہ ہڑبڑا کر اُٹھ بیٹھے۔\nکھڑکی میں انھوں نے ایک عجیب منظر دیکھا، تین افراد راحیل کے دونوں بچوں کو کھینچ کر اپنی کار کی طرف لے جانے کی کوشش کر رہے تھے، سارا زور سے چلائی تھی، اسی کی آواز سے وہ اُٹھ گئے تھے۔سخت گرمی کے دن تھے اور سڑک پر سناٹا، بچے شاید آئس کریم لینے نکل گئے تھے۔\n”اے․․․․․ٹھیرو!رکو۔“ انھوں نے کھڑکی سے آواز لگائی، لیکن وہ آواز کہاں جاتی، انھوں نے اُٹھ کر بیرونی دروازے کی طرف جانے میں دیر نہیں لگائی تھی۔\nاچانک، جانے اُن میں کہاں سے طاقت آ گئی تھی۔\n”رکو! تم میرے بچوں کو اغوا کر کے نہیں لے جا سکتے۔“ انھوں نے ان میں سے ایک آدمی کو پکڑ کر کھینچا۔\n”ارے ہٹو بڑے میاں!“ اس نے انھیں زور سے دھکا دیا، وہ لڑکھڑائے، لیکن دوبارہ دوسرے پر حملہ آور ہوئے۔جب یہ صورتِ حال ہوئی تو بچے دونوں کے ہاتھوں سے نکل گئے۔ان کے تیسرے ڈرائیور ساتھی نے حالات بگڑتے دیکھے تو اندر سے گن لوڈ کرتا ہوا تیزی سے گاڑی سے باہر نکلا۔\n”بچو! گھر کی طرف دوڑو۔“ انھوں نے بچوں کو ہوشیار کر کے بھگایا، اس اثنا میں ڈرائیور نے فائر کر دیا۔دو گولیوں سے تو وہ بچ گئے۔تیسری گولی ان کی ٹانگ میں لگی، وہ کراہ کر گر پڑے۔اس نازک صورتِ حال میں پکڑے جانے کے ڈر سے وہ تینوں کار میں دبک کر فرار ہو گئے۔نعیم صاحب سڑک پر پڑے تھے، ان کی ٹانگ سے خون بہہ رہا تھا۔بچوں نے جب گھر پر جا کر بتایا تو انھیں ایمبولینس میں اسپتال پہنچایا گیا۔\n”دا دا! اگر آپ نہ آتے تو یہ لوگ ہمیں کہیں لے جاتے۔“ علی کہہ رہا تھا۔\n”آپ کو کچھ ہو جاتا تو․․․․․“ سارا نے کہا۔\nوہ بلک بلک کر رو رہے تھے۔دادا نے دونوں بچوں کو اپنی بانہوں میں سمیٹ لیا۔انھیں ایسا لگا جیسے اپنے راحیل اور بینا کو گلے سے لگا لیا ہو۔راحیل اور سہیل ملنے کے لئے وارڈ میں داخل ہوئے تو دادا اور پوتوں کی گفتگو ان دونوں کے دل میں اُتر گئی۔\nان کے اندر ہل چل مچ گئی۔ایسا لگا جیسے احساس پر جمی برسوں کی دھول صاف ہو رہی ہو۔وہ دونوں شرمندہ شرمندہ سے اپنے ابو کے پاس آئے، جھکے اور ان کے کانوں میں دھیمی آواز میں کہا:”ابا! ہمیں معاف کر دیں، ہم نے آپ کے ساتھ اچھا سلوک نہیں کیا۔آپ کو وہ کچھ نہیں دیا، جو آپ ہی کا تھا، جس کے آپ حق دار تھے۔“\nبوڑھے باپ نے آنکھیں کھولیں۔ان کے ہونٹوں پر ہلکی سی مسکراہٹ پھیل گئی، جیسے وہ برسوں سے صرف یہی جملے سننے کے انتظار میں تھے۔\n”میرے بچو! محبت کبھی بوجھ نہیں ہوتی، بس وقت پر پہنچاننے کی ضرورت ہوتی ہے۔“ اُن کی ٹانگ سے آپریشن کے ذریعے گولی نکال دی گئی تھی۔کچھ دن کے علاج کے بعد، اسپتال سے گھر آ گئے۔ اب وہ گھر کے مالک کی حیثیت سے لائے گئے تھے۔انھوں نے ثابت کیا تھا کہ رشتے اصل محبت کی پہچان ہوتے ہیں، اپنے پرائے کا فرق محض وقت پڑنے پر ہی آشکار ہوتا ہے۔راحیل نے کمرے کی تصویر بدل کر ایک نئی تصویر آویزاں کی۔اس میں دادا اپنے، بیٹوں، بہوؤں اور پوتا، پوتی کے ساتھ بیٹھے مسکرا رہے تھے۔اس بار تصویر احساس، محبت اور سچائی کی کہانی نمایاں تھی۔",
    "url": "https://www.urdupoint.com/kids/detail/moral-stories/ehsaas-ki-tasveer-2866.html?lang=ur"
  },
  {
    "story_id": "UP_0053",
    "story_title": "Farmanbardar - Article No. 2865",
    "story_text": "فرح علوی\nکاشف غریب والدین کی اکلوتی اولاد تھا، پھر بھی\nاس کے والدین نے اسے شہزادوں کی طرح پالا تھا، اس لئے اس کا مزاج بھی\nشہزادوں والا تھا۔کالج میں لڑکے اسے امیر گھرانے کا فرد سمجھتے تھے۔وہ اپنے\nرکھ رکھاؤ سے لگتا بھی ایسا ہی تھا۔اس کے والد عظمت صاحب اپنا خون پسینا\nبہا کر بیٹے کی تعلیم و تربیت کر رہے تھے۔\nآج وہ ناشتہ کیے بغیر صبح صبح ہی\nدکان پر چلے گئے تھے۔کاشف بھی کالج کے لئے تیار ہونے لگا۔اس کی والدہ نے\nکہا:”بیٹا! کالج جاتے ہوئے اپنے بابا کے لئے ناشتے کا ٹفن لیتے جانا، آج وہ\nناشتہ کیے بغیر چلے گئے ہیں۔“\n”جی ٹھیک ہے امی جان!“ کاشف نے کہا اور\nٹفن لے کر گھر سے روانہ ہو کر اپنے بابا کی دکان پر پہنچ گیا۔\nاس کے والد\nکپکپاتے ہاتھوں سے کھلونوں کو ایک ترتیب سے رکھ رہے تھے۔\nاس کے والد کی\nپیشانی دھوپ کی تپش سے پسینے سے تر تھی۔\n”بابا جانی!“ کاشف نے آہستہ سے کہا۔\nعظمت\nصاحب نے اپنے کپکپاتے ہاتھ روک کر چونکتے ہوئے بیٹے سے کہا:”ارے کاشف\nبیٹا! تم کالج کیوں نہیں گئے ابھی تک، تمھیں دیر ہو رہی ہے۔“ انھوں نے\nمسکراتے ہوئے کہا۔ان کے لہجے میں بیٹے کے لئے بے انتہا محبت تھی۔ایک لمحے\nکے لئے کاشف کو محسوس ہوا کہ کیا وہ باپ کی محنت، شفقت اور قربانیوں کا حق\nکبھی ادا نہیں کر سکے گا!\n”کیا بات ہے بیٹا! تمہاری طبیعت تو ٹھیک ہے نا؟“ باپ کے لہجے میں فکر مندی عیاں تھی۔\nجانی! میں بالکل ٹھیک ہوں۔آپ ناشتہ کریں۔ماں نے بتایا تھا کہ آپ صبح ناشتہ\nکیے بغیر یہاں آ گئے۔“ کاشف نے ناشتے کا ٹفن والد صاحب کی طرف بڑھایا۔\n”اچھا،\nٹھیک ہے بیٹا! میں کر لوں گا ناشتہ۔اب تم کالج جاؤ، دیر نہ ہو جائے۔“ عظمت\nصاحب نے کہا اور ٹفن پکڑ کر اپنے جوتے ایک طرف اُتار کر ناشتہ کرنے\nلگے۔کاشف جانے کے لئے مڑا تو اس کی نظر والد کے جوتوں پر پڑی، جو ایڑیوں کی\nجگہ سے گھس چکے تھے اور ان جوتوں کی بہت ساری جگہوں پر مرمت کی گئی تھی۔\nچند لمحے ان جوتوں کی جانب دیکھتا رہا۔پھر اس نے باپ کے چہرے کی جانب\nدیکھا۔کاشف اپنے والد کی غربت کا بوجھ دل پر لیے بھاری قدموں سے کالج آ\nگیا۔آج کسی لیکچر میں اس کا دل نہ لگا۔وہ مسلسل یہی سوچ رہا تھا کہ میں\nاپنی سرگرمیوں میں گم ہو کر اپنے والدین کو فراموش کر چکا ہوں۔میں کاغذی\nڈگریوں کی خاطر انسانیت کے وقار کو بھول چکا ہوں۔\nمیں پڑھائی چھوڑ کر کام\nمیں بابا کا ہاتھ بٹاؤں گا۔اپنے دل میں عہد کر کے کاشف اُٹھا ہی تھا کہ\nدوسرے لمحے اسے خیال آیا، تعلیم چھوڑنے سے میرے والدین بہت دکھی ہوں\nگے۔کیوں نہ میں جز وقتی نوکری تلاش کر لوں۔واپسی پر اس کی نظر دکانوں کے\nدروازوں پر تھی کہ شاید کہیں کوئی اشتہار لگا ہو۔آخر اسے ایک اشتہار نظر\nآیا تو وہ دکان کے اندر چلا گیا۔\nدکان دار نے اس کی قابلیت کو دیکھتے ہوئے\nمعقول تنخواہ پر اسے رکھ لیا۔یہ کپڑے کی ایک بہت بڑی دکان تھی۔کام ملتے ہی\nکاشف مطمئن ہو گیا۔وہ خوشی خوشی گھر آیا۔ہاتھ منہ دھو کر چارپائی پر کھانا\nکھانے بیٹھ گیا۔\n”بیٹا! آج تمھیں آنے میں بہت دیر ہو گئی ہے۔میں پریشان تھی۔“ ماں نے کاشف کے سامنے کھانا رکھتے ہوئے متفکر لہجے میں کہا۔\nماں مجھے ایک بہت ضروری کام تھا۔\nاس لئے تاخیر ہو گئی۔اب میں روزانہ دیر سے\nآیا کروں گا۔اس کی وجہ بعد میں بتاؤں گا۔خیر آپ چھوڑیں، میرے ساتھ کھانا\nکھائیں۔“ کھانا ختم کر کے کاشف کمرے میں آ کر اپنی الماری کے پاس آ کر کھڑا\nہو گیا۔الماری میں اس کے سوٹ، کتابیں اور تھوڑا سا ضرورت کا سامان رکھا\nہوا تھا۔اپنے مہنگے کپڑے اور کتابیں دیکھ کر سوچوں نے پھر اسے اپنے حصار\nمیں لے لیا۔\nوالدین تو اتنے شفیق ہوتے ہیں کہ اولاد کے میں کانٹا تک\nچبھا برداشت نہیں کرتے اور اولاد.....اولاد تو ان کے پھٹے ہوئے جوتوں سے\nبھی بے خبر ہوتی ہے۔میرے والدین بھی میرے لئے کیا کچھ نہیں کرتے۔میرے\nپسندیدہ کھانے، میرے پسندیدہ کپڑے، جوتے اور موبائل۔میری کوئی خواہش کبھی\nرد نہیں کی گئی، بلکہ زبان پر آنے سے پہلے پوری کر دی جاتی ہے۔\nابھی وہ\nسوچوں میں گم تھا کہ امی نے کمرے میں آ کر کہا:”بیٹا! کیا بات ہے تمہاری\nطبیعت ٹھیک نہیں لگ رہی۔“\n”پیاری ماں! میں ٹھیک ہوں۔“ کاشف نے خود کو\nمطمئن کرنے کی کوشش کرتے ہوئے کہا اور الماری کھولی۔اس میں سے مٹی کا گلا\nنکالا، جس میں اس نے پیسے جمع کیے ہوئے تھے۔گلا توڑ کر پیسے نکال کر جیب\nمیں ڈال لیے اور ماں سے اجازت لے کر اپنے والد کے پاس آ گیا۔\nوہ دکان بند\nکرنے والے تھے۔\n”بابا! مجھے نئے جوتے خریدنے ہیں۔“ کاشف کی بات سن کر\nعظمت صاحب کچھ پریشان ہوئے کہ ان کے پاس تو اتنے پیسے ہی نہیں ہیں اور آج\nاتنی سیل بھی نہیں ہوئی تھی، لیکن عظمت علی پھر بھی بیٹے کی محبت میں اُٹھ\nکر اس کے ساتھ بازار چل دیے۔کاشف نے جو جوتا پسند کیا وہ کافی مہنگا\nتھا۔کاشف کی ضد تھی کہ اسے یہی جوتا لینا ہے۔\nعظمت صاحب جوتے کی قیمت ادا\nکرنے لگے تو کاشف نے مسکراتے ہوئے باپ کو جوتے کی قیمت ادا نہ کرنے دی اور\nاپنی جیب سے رقم ادا کر کے اپنے والد کے وں میں اپنے ہاتھوں سے جوتے\nپہنائے۔اپنے والد کے قدموں کو چھوتے ہوئے کاشف کے اندر ایک سکون سا دوڑ\nگیا۔اس نے ماں کے لئے شال خریدی اور مٹھائی، پھل اور گوشت لے کر گھر آ\nگیا۔کاشف کے لبوں پر اطمینان بھری مسکراہٹ دیکھ کر اس کے والدین بھی خوش\nآج رات اس کی والدہ نے بہت مزے دار کھانا بنایا۔کھانا ختم ہوتے ہی کاشف\nکمرے میں گیا اور تھوڑی دیر بعد باہر آیا۔والدین نے اس کی طرف سوالیہ\nانداز سے دیکھا۔\n”بابا جانی! امی جان! یہ میری پیشگی تنخواہ ہے اور کچھ\nپیسے میرے پاس جمع تھے۔مجھے کپڑے کی ایک دکان میں اچھی تنخواہ پر کام مل\nگیا ہے۔کالج کے بعد اب میں وہیں جایا کروں گا۔اب بابا! اتنی محنت مشقت والا\nکام نہیں کریں گے، بلکہ اپنا پسندیدہ کام یعنی مطالعہ کیا کریں گے۔“ کا شف\nکی بات سن کر دونوں مسکرا دیئے۔بیٹے کی فرمانبرداری والدین کے لئے اس قدر\nمسرت کا باعث بنی کہ دونوں نے آگے بڑھ کر بیٹے کو گلے لگا لیا۔",
    "url": "https://www.urdupoint.com/kids/detail/moral-stories/farmanbardar-2865.html?lang=ur"
  },
  {
    "story_id": "UP_0054",
    "story_title": "Aaj Ki Achi Baat - Article No. 2863",
    "story_text": "شاہ زیب\nکہوٹہ کے نواحی گاؤں میں ایک آٹھ سالہ بچہ فہد رہتا تھا۔اُس کا باپ تھا، اور ماں بیماری کے باعث بستر پر تھی۔گھر کی مالی حالت بہت خراب تھی، فہد کے تعلیمی اخراجات نہیں اُٹھا سکتے تھے اس کے باوجود وہ اسکول جانے کا شوقین تھا۔ہر صبح وہ پرانے جوتے، مٹی سے اٹے کپڑوں اور خالی بستے کے ساتھ اسکول جاتا، اور سب سے آگے بیٹھ کر توجہ سے سبق سنتا۔\nایک دن ماسٹر صاحب نے پوچھا:”فہد، تمہارے پاس نہ کاپی ہے، نہ کتاب، تم کیسے پڑھتے ہو؟“\nفہد نے مسکرا کر جواب دیا:”ماسٹر جی، میں لفظ دل میں لکھتا ہوں اور رات کو امی کو سنا کر پکا یاد کر لیتا ہوں“ یہ سن کر ماسٹر صاحب کی آنکھیں بھر آئیں۔اسکول کے دوسرے بچے ہاف ٹائم میں کھیلنے چلے جاتے، لیکن فہد وہیں بیٹھ کر دیوار پر لفظ لکھتا رہتا اور تین چھوٹے بچوں کو آواز لگا کر پڑھاتا۔\nایک استاد نے اسے ایسا کرتے دیکھا تو پوچھا کہ:”وہ یہ کیوں کر رہا ہے“۔\nفہد نے معصوم لہجے میں کہا:”میری امی کہتی ہیں جو بانٹتا ہے، وہی بڑا بنتا ہے۔میں علم بانٹ رہا ہوں۔“یہ بات آہستہ آہستہ پورے گاؤں میں پھیل گئی۔گاؤں کا ایک شخص جو بیرونِ ملک چلا گیا تھا جب واپس آیا تو اُس نے یہ بات سنی تو اُس نے اسکول میں ایک ”فہد لرننگ کارنر“ بنوایا، جہاں اب ہر وہ بچہ آتا ہے جس کے پاس کتاب یا کاپی نہیں۔\nآج فہد خود بھی پڑھ رہا ہے اور دوسروں کو بھی پڑھا رہا ہے۔سب اسے ”ننھا استاد“ کہتے ہیں۔بچو! آپ اپنے اطراف میں دیکھیں بہت سے ایسے بچے ہوں گے جو پڑھنا تو چاہتے ہوں گے لیکن اپنے حالات کی وجہ سے پڑھ نہیں سکے۔اگر ایک بچہ فارغ اوقات میں کسی ایک بچے کو پڑھا دے تو ہمارے ملک میں خواندہ افراد کی تعداد میں اضافہ ہو سکتا ہے۔",
    "url": "https://www.urdupoint.com/kids/detail/moral-stories/aaj-ki-achi-baat-2863.html?lang=ur"
  },
  {
    "story_id": "UP_0055",
    "story_title": "Nafa Aur Nuqsan - Article No. 2862",
    "story_text": "زینب شہزاد\nیوسف صاحب کی شاہی جیولرز شہر کی سب سے مہنگی دکانوں میں شمار ہوتی۔وہ قیمتی ہیرے، سونے اور چاندی کا کاروبار کرتے تھے، لیکن ان کا مقصد زیادہ سے زیادہ نفع کمانا تھا۔ایک دن ایک سادہ لباس میں ایک بوڑھا آدمی دکان پر آیا۔اس نے جیب سے ایک پرانی، مگر خوبصورت انگوٹھی نکالی اور کہا:”بھائی! میں یہ انگوٹھی بیچنا چاہتا ہوں، مگر اس کی قیمت ایمان داری سے نکالنا۔\nیوسف نے انگوٹھی کو ہاتھ میں لیا۔\nسرسری نظر ڈالی اور بولا:”یہ بہت پرانی ہے، زیادہ قیمت نہیں ملے گی، بس چار ہزار روپے دے سکتا ہوں۔“\nبوڑھا شخص مسکرا کر بولا:”اس انگوٹھی میں قیمتی ہیرا جڑا ہوا ہے اور تم نے اس قدر کم قیمت لگائی ہے۔“\nبوڑھے کی بات سن کر یوسف حیران رہ گیا۔بوڑھے نے ایک نظر دکان پر ڈالی اور کہا:”یاد رکھو، جو چیزیں تمہیں نفع دیتی ہیں، وہی چیزیں غلط نیت سے نقصان بھی دے سکتی ہیں۔“ بوڑھا شخص چلا گیا اور یوسف سوچ میں پڑ گیا۔اس دن کے بعد سے اس نے سچائی اور ایمان داری کو اپنے کاروبار کا اُصول بنا لیا۔کچھ دنوں بعد ہی لوگ شاہی جیولرز کو صرف قیمتی زیورات سے ہی نہیں، بلکہ ایمان داری کے لئے بھی جاننے لگے۔",
    "url": "https://www.urdupoint.com/kids/detail/moral-stories/nafa-aur-nuqsan-2862.html?lang=ur"
  },
  {
    "story_id": "UP_0056",
    "story_title": "Behan Bhai - Article No. 2861",
    "story_text": "عائشہ اصغر\nگرمی کے دن تھے۔بچے ضد کر کے دادا جان کے ساتھ جھیل کے پاس وقت گزارنے آ گئے تھے۔دادا جان چادر بچھا کر درخت کے نیچے قدرے سائے اور پُرسکون والے گوشے میں بیٹھ گئے۔دادا جان کے قریب ہی ایک ٹوکری رکھی تھی جس میں کھانے پینے کی چیزیں تھیں۔قریب ہی بچے اُچھلتے کودتے شور مچا رہے تھے۔\nدادا جان کچھ دیر انھیں یونہی دیکھتے رہے، پھر اخبار نکال کر نیم دراز ہو گئے۔اچانک ایک تھپڑ کی آواز اور پھر مریم کی اُبھرتی سسکیوں پر چونک کے سیدھے ہوئے۔اخبار ایک طرف رکھتے ہوئے وہ ان کی جانب متوجہ ہوئے۔\n”تم بہت بدتمیز ہو گئی ہو مریم!“ دس سالہ احمد خود سے دو سالہ چھوٹی بہن پر چیخ رہا تھا۔\n”بھیا! یہ میں نے نہیں پھینکی۔\n“ مریم گالوں پر ہاتھ رکھے، روتے ہوئے صفائیاں پیش کرنے لگی۔\n”جھوٹ نہیں بولو، تم نے ہی سحر کی گیند جھیل میں پھینکی ہے۔“ احمد نے غصے سے کہا۔\n”میں نے نہیں پھینکی بھیا!“ وہ زور و شور سے رونے لگی۔\nدادا جان نے یہ منظر دیکھتے ہوئے آواز لگائی:”احمد، مریم، سحر، علی، مدثر یہاں آ جاؤ سب۔“ دادا جان کی آواز پر سب کھیل چھوڑ کر فوراً ان کے پاس آ گئے۔\n”جی دادا جان!“\n”یہاں بیٹھو بچو!“ دادا جان نے چادر پر بیٹھنے کا اشارہ کیا تو سب بیٹھ گئے۔\nدادا جان نے ہاتھ بڑھاتے مریم کو اپنے پاس بٹھایا اور پھر نرمی سے اس کے سرخ گالوں سے آنسوؤں کو صاف کیا۔\n”بچو! آج میں تمھیں ایک بات بتاتا ہوں۔تم ہمیشہ اسے اپنی زندگی میں یاد رکھنا۔بہنیں پھول ہوتی ہیں، انھیں رلایا نہیں کرتے۔بہنوں سے سخت انداز میں بات نہیں کرتے۔کسی کی بھی باتوں میں آ کر ان سے اپنا رشتہ نہیں توڑتے۔بھائی اور بہن کے رشتے کو اتنا مضبوط ہونا چاہیے کوئی کچھ بھی کہہ دے، تم ہمیشہ ایک چٹان کی طرح اپنی بہن کے آگے ڈھال بنے رہنا۔\nبہنوں کا دل بہت نرم اور محبت بھرا ہوتا ہے۔ایک طویل عرصہ بہنوں کے ساتھ گزارتے ہیں، ان کی پوری زندگی آپ کے آگے کھلی کتاب کی مانند ہوتی ہے۔بھائیوں سے بہتر کون جانتا ہو گا بہنوں کی عمدہ فطرت کو؟“ دادا جان کی آنکھیں نم ہو گئی تھیں:”میں بھی نا سمجھی میں اپنی بہن سے سختی سے پیش آتا تھا، اب پشیمان ہوتا ہوں۔وہ میری بہت پیاری گڑیا ہے۔بہت فرمانبردار بھی ہے۔\nمیں اب بھی فون پر ہر بات میں اس سے مشورہ کرتا ہوں۔وہ بہت سمجھ دار ہے۔“\nدادا نے پھر کہا:”احمد! گیند بہنوں سے زیادہ قیمتی نہیں۔اگر کوئی قیمتی ہے تو وہ آپ کی بہن ہے۔آپ پہلے نرمی سے پوچھتے تم نے سیدھا تھپڑ لگا دیا۔یہ بالکل بھی اچھی بات نہیں۔بہنوں پر ہاتھ نہیں اُٹھاتے۔تم اسے نرمی سے سمجھاتے کہ اس نے ایسا کیوں کیا؟ پھر اسے سمجھاتے۔\nبہنیں وہ پھول ہوتی ہیں جن کا اگر خیال نہ رکھا جائے تو وہ مرجھا جاتی ہیں۔اپنے اپنے پھولوں کو مرجھانے نہیں دینا۔ان ہی کی وجہ سے گھروں میں بہار ہے۔“ دادا جان کی بات پر سب جذباتی سے ہو گئے۔احمد شرمندہ نظر آ رہا تھا۔اور سحر بھی۔\n”مریم! مجھے معاف کر دو، بس مجھے غصہ آ گیا تھا۔“ احمد مزید شرمندہ تھا۔\n”بہنوں سے بدلہ نہیں لیتے بچو!۔اگر ہمیں ان سے کوئی شکایت ہو تو بات کر کے مسئلے کو حل کر لینا چاہیے، لیکن کبھی انھیں نقصان نہیں پہنچانا چاہیے۔“ دادا نے نرم مسکراہٹ کے ساتھ کہتے ہوئے احمد کے سر پر ہاتھ رکھا۔\n”مریم! میں اب تم پر کبھی ہاتھ نہیں اُٹھاؤں گا، نہ تمھیں ڈانٹوں گا۔“ احمد بہن سے محبت بھرے لہجے میں گویا ہوا۔دادا جان یہ منظر دیکھ کر پُرسکون ہو گئے۔",
    "url": "https://www.urdupoint.com/kids/detail/moral-stories/behan-bhai-2861.html?lang=ur"
  },
  {
    "story_id": "UP_0057",
    "story_title": "Zameer Ka Faisla - Article No. 2860",
    "story_text": "علیشہ خان\nصارم جنگل کے قریب اپنی ماں کے ساتھ گاؤں میں رہتا تھا۔ایک دفعہ اس کی والدہ سخت بیمار پڑ گئیں، جسے گاؤں کا طبیب ٹھیک نہ کر سکا۔انھوں نے اسے بتایا کہ اس کا علاج شہر میں ہونا چاہیے۔اس کے پاس اتنے پیسے نہیں تھے۔وہ اپنے پریشان ذہن کے ساتھ کسی کی مدد لینے جا رہا تھا۔\nراستہ جنگل سے گزر کر جاتا تھا۔اس نے کسی کے رونے کی آواز سنی۔اس نے برگد کے درخت کے سامنے ایک بونا پریشان کھڑا پایا۔\nاس کے پوچھنے پر بونے نے اسے بتایا کہ اس کی نزدیک کی عینک گم ہو گئی ہے۔صارم نے اس کی مدد کرنے کا فیصلہ کیا اور کچھ ہی دور اسے سونے کے فریم والی ایک عینک نظر آئی۔شیطان نے اسے اپنی ماں کے علاج کے لئے چوری کرنے کی ترغیب دی، لیکن اس کے ضمیر نے اسے اجازت نہیں دی اور اس نے عینک بونے کو واپس کر دی۔بونا بہت خوش ہوا۔اس نے صارم سے کہا کہ وہ جو چاہے اسے دے دے گا۔صارم نے اپنی ماں کی بیماری کا بتایا اور بونے نے اسے ایک جڑی بوٹی دی جس کے استعمال سے اس کی والدہ صحت یاب ہو گئیں۔صارم نے خدا کا شکر کیا، جس نے اس کی ماں کو صحت دی۔",
    "url": "https://www.urdupoint.com/kids/detail/moral-stories/zameer-ka-faisla-2860.html?lang=ur"
  },
  {
    "story_id": "UP_0058",
    "story_title": "Ali Ka Khwab - Article No. 2859",
    "story_text": "روبینہ ناز\nعلی اپنے والدین کا فرمانبردار تھا وہ چھٹی جماعت کا طالب علم تھا اور پڑھائی میں اچھا ہونے کی وجہ سے تمام ٹیچرز اسے پسند کرتی تھیں۔علی ایک نرم دل، سب کی مدد کرنے اور سب کا خیال رکھنے والا بچہ تھا وہ کسی کو بھی تکلیف میں نہیں دیکھ سکتا تھا۔علی کو رنگ برنگے پرندے بہت پسند تھے ایک دن اس نے اپنے بابا سے طوطے لینے کی فرمائش کی تو اس کے بابا اسے بازار لے گئے جہاں قسم قسم کے پرندے پنجروں میں قید تھے۔\nعلی نے ایک طوطا دیکھا جو بہت پیارا تھا اس نے خوبصورت سے پنجرے میں قید وہ طوطا اس کے مالک سے خرید لیا اور خوشی خوشی گھر لوٹا۔اپنے بابا کے کہنے پر اس نے طوطے کو کھانے کے لئے امرود اور چھوٹے سے کٹورے میں پانی دیا اور سونے کے لئے چلا گیا اسے خواب میں اپنا طوطا نظر آیا جو پنجرے کے ایک کونے میں بہت اداس بیٹھا تھا اچانک علی کی آنکھ کھل گئی کچھ دیر تک وہ نہ جانے کیا سوچتا رہا اور پھر اچانک اُٹھا اور جا کر طوطے کے پنجرے کا دروازہ کھول دیا۔\nطوطا آزاد فضاؤں میں پرواز کر گیا۔علی اسے یوں آزادی سے اُڑتا ہوا دیکھ کر بہت خوشی محسوس کر رہا تھا چند روز بعد علی نے پھر خواب میں اس طوطے کو دیکھا جو بہت خوش تھا اس نے جنگل میں ایک درخت پر اپنا گھر بنا لیا تھا جہاں اس جیسے بہت سے طوطے اور دوسرے پرندے بھی رہتے تھے یہ جان کر علی مطمئن ہو گیا۔بچوں! آزادی بہت بڑی نعمت ہے ہمیں جانوروں، پرندوں کو ناحق قید نہیں کرنا چاہئے اور ان کو کبھی تکلیف نہیں دینی چاہئے۔",
    "url": "https://www.urdupoint.com/kids/detail/moral-stories/ali-ka-khwab-2859.html?lang=ur"
  },
  {
    "story_id": "UP_0059",
    "story_title": "Kawoon Ka Ehtejaj - Article No. 2858",
    "story_text": "کاشف حباب\nایک قصاب کی دکان پر بہت کوے آتے تھے۔اور اپنی فطرت سے مجبور ہوتے ہوئے جھپٹ کر گوشت کا ٹکڑا اُڑا لے جاتے۔قصاب کوؤں کی اس حرکت سے سخت اکتا گیا تھا۔اور اس کا حل یہ سوچا کہ ایک کوا مار کر لٹکا دیا جائے تاکہ باقی کوے اس کی موت سے عبرت لیں کہ یہاں خطرہ ہے۔اور یہاں نہ آئیں۔قصاب نے اس سوچ پر عمل کیا اور مرا کوا لٹکا کر اطمینان سے کام کرنے لگا۔\nتھوڑی دیر ہوئی کہ پوری فضا کوؤں کی کاں کاں سے گونجنے لگی۔اتنی تعداد میں کوے اور اس قدر شور کہ ہر شخص اس منظر کی طرف متوجہ ہو گیا۔ایک کوا قصاب پر جھپٹے تو دوسرا گوشت پر، ایک مرے ہوئے کوے پر تو دوسرا پھر قصاب پر۔کوؤں کی تعداد اور شور مزید بڑھ گیا۔قصاب اس ساری صورتحال میں سخت مضطرب ہوا۔\nاور مرے ہوئے کوے کی رسی کھولی اور دور پھینک دیا۔\nکچھ کوے مرے ہوئے کوے کے پاس ٹھہرے باقی سب نے اپنی اپنی راہ لی۔اس کے بعد قصاب نے توبہ کر لی کہ آئندہ کوؤں کو نہیں مارنا۔\nپیارے بچو! کوؤں کے اس احتجاج نے ہمیں ایک تو یہ سبق دیا کہ متحد ہونا سب سے بڑی طاقت ہوتی ہے۔ہمیں ہر مصیبت میں ایک دوسرے کے ساتھ مل جل کر رہنا چاہیے۔جس طرح ان کوؤں نے کیا کہ ایک غلط کام یا ظلم ہوا تو کوئی خاموش تماشائی نہ بنا۔بلکہ سب نے اپنی اپنی بساط کے مطابق اپنی آواز بلند کی۔کوئی فضا میں چیخا، کوئی زمیں پہ ٹکرایا تو کوئی قصاب یعنی ظالم پہ جھپٹا۔ہم بھی ظلم پہ اسی طرح غالب آ سکتے ہیں، اگر ذات پات، زبان، نسل اور مذہبی تفرقوں کو چھوڑ کر متحد ہو جائیں تو۔",
    "url": "https://www.urdupoint.com/kids/detail/moral-stories/kawoon-ka-ehtejaj-2858.html?lang=ur"
  },
  {
    "story_id": "UP_0060",
    "story_title": "Burhiya Aur Lomri - Article No. 2857",
    "story_text": "ملک محمد احسن\nپرانے زمانے میں ناروے کے علاقے میں ایک بڑھیا رہتی تھی، جس کے پاس بہت سی بطخیں تھیں۔بطخوں کو چرانے اور دیکھ بھال کرنے کے لئے اسے کسی لڑکی کی تلاش تھی۔وہ گھر سے نکلی تو ایک بڑے بڑے روئیں والا ریچھ اسے راستے میں ملا، لیکن بڑھیا ڈری نہیں، کیونکہ وہ تو اسی علاقے کی تھی اور جانوروں سے آئے دن واسطہ پڑتا ہی رہتا تھا۔\nبڑھیا نے ریچھ سے کہا:”سلام۔“\nریچھ نے جواب دیا:”سلام اماں جان! اتنے سویرے آج کہاں جا رہی ہو؟“\nبڑھیا نے کہا:”آج میں اپنی بطخوں کے لئے ایک رکھوالن لڑکی ڈھونڈنے نکلی ہوں اور پہاڑ کی طرف جا رہی ہوں۔“\nریچھ نے کہا:”بھلا یہ کون سی ایسی بات ہے جس کے لئے تم اتنی پریشان ہو رہی ہو۔\nاگر تم چاہو تو یہ کام میں بھی کر سکتا ہوں۔بے کار ہی تو بیٹھا رہتا ہوں۔\nاگر بیٹھے بیٹھے تمہارا کچھ کام مجھ سے نکل جائے تو بُرا کیا ہے؟ پڑوسیوں کو ایک دوسرے کی مدد تو کرنی ہی چاہیے۔“\nبڑھیا بولی:”زمانے کو دیکھتے ہوئے تمہاری یہ تجویز بہت عمدہ ہے، مگر ہر آدمی کو ہر کام بچتا نہیں۔تمہاری آواز اتنی بھونڈی ہے کہ اسے سنتے ہی ساری بطخیں پریشان ہو جائیں گی۔مجھے ڈر ہے کہ تم انھیں اس طرح پکار نہیں سکتے۔جس طرح میں انھیں پکار سکتی ہوں۔\nریچھ نے کہا:”واہ اماں جان! میں چاہوں تو سب کچھ کر سکتا ہوں۔“\nیہ کہہ کر اس نے اپنے گلے سے میٹھی آواز نکالنے کی کوشش کی اور بولا:”دیکھو میری آواز کتنی میٹھی ہے۔“ بڑھیا نے اپنے کانوں پر ہاتھ رکھ لئے اور بولی:”بیٹا! یہ تمہارا کام نہیں۔تمہاری بیٹھی آواز ایک بیل کو ڈرانے کے لئے ہی کافی ہے۔بطخ بے چاری کی بات تو دور رہی۔“ یہ کہہ کر وہ چل پڑی۔\nتھوڑی دیر بعد ایک بھیڑیے سے اس کی ملاقات ہوئی۔\nاس نے بھیڑیے سے کہا:”سلام! یہ بات اس نے اسی انداز سے کہی جیسے ریچھ سے کہی تھی۔“\nبھیڑیا بولا:”سلام سلام، اماں جان! آج تم اتنے سویرے کہاں جا رہی ہو؟“\nبڑھیا بولی:”میں اپنی بطخوں کے لئے ایک رکھوالن لڑکی ڈھونڈنے جا رہی ہوں۔“\nبھیڑیے کے کان کھڑے ہو گئے۔وہ چوکنا ہو کر بولا:”تم کہاں کہاں ماری ماری پھرو گی؟ میں بطخوں کی رکھوالی کا کام بہت اچھی طرح کر لوں گا۔\nتم ایک بار حکم تو دے دو۔پھر دیکھو کہ میں کیسا کام کرتا ہوں۔“\nبڑھیا بولی:”مجھے یہ تو معلوم ہے کہ تم دوڑ اچھی لگا لیتے ہو اور کوئی بطخ بھاگ کر تمہارے سامنے سے جا نہیں سکتی، لیکن کیا تم اسی طرح سے بطخوں کو پکار سکتے ہو، جس طرح میں پکارتی ہوں۔“\nبھیڑیے کی چیخ اتنی زور دار اور ڈراؤنی تھی کہ بڑھیا کے رونگٹے کھڑے ہو گئے۔وہ بولی:”کہیں تم نے اس طرح انھیں پکارا تو وہ سب کی سب نو دو گیارہ ہو جائیں گی۔\nتم سے میرا کام نہیں چلے گا۔“ یہ کہہ کر وہ روانہ ہو گئی اور پہاڑی راستے پر چلنے لگی۔اتنے میں ایک لومڑی دکھائی پڑی۔\nلومڑی نے کہا:”سلام اماں جان! تم آج سویرے سویرے کہاں جا رہی ہو؟ کیا میں تمہاری کچھ خدمت کر سکتی ہوں؟“\nبڑھیا بولی:”بغیر کام کے کون بھلا اتنے سویرے نکل پڑتا ہے؟ میں تو گھنٹے دو گھنٹے گھر پر اور رہنا چاہتی تھی، لیکن اپنے بطخوں کے لئے رکھوالن لڑکی ڈھونڈنا اتنا ضروری ہو گیا ہے کہ مجھے نکلنا پڑا۔\nبات یہ ہے کہ وہ اپنے گاؤں چلی گئی ہے۔“\nلومڑی نے کہا:”واہ! اتنی سی بات کے لئے تم ماری ماری پھر رہی ہو؟ میں بطخوں کی رکھوالی کرنے میں بہت تجربے کار ہوں۔مجھے لے چلو اور بطخوں کی طرف سے بے فکر ہو کر اپنا کام کرو۔“\nاب تک بڑھیا چلتے چلتے بہت پریشان ہو گئی تھی، اس لئے اس نے آؤ دیکھا نہ تاؤ، لومڑی کو اپنی بطخوں کی رکھوالی کا کام سونپنا منظور کر لیا۔\nاس نے لومڑی سے نہ کوئی اور سوال کیا اور نہ یہ دیکھا کہ اس میں اس کام کے لئے کوئی لیاقت ہے بھی کہ نہیں۔\nبڑھیا بولی:”اچھا چلو، میرے ساتھ میں دیکھوں گی کہ تم کیسا کام کرتی ہو۔اگر تم سے کام ٹھیک ٹھیک نہ ہو سکا تو یاد رکھنا کہ میں تمہیں اسی وقت نکال دوں گی۔“\nلومڑی راضی ہو گئی اور بڑھیا کے ساتھ اس کے گھر پہنچی۔وہ پہلے دن رکھوالی کے لئے گئی تو اس نے چھے بطخوں کو کھا لیا۔\nاگلے دن بھی اس نے ایسا ہی کیا۔بڑھیا بے چاری کو اس کا کچھ پتا نہیں لگا۔ایک تو اسے دکھائی کم دیتا تھا اور دوسرا اسے گنتی بھی اچھی طرح نہیں آتی تھی۔لومڑی ان باتوں کا فائدہ اُٹھا کر ہر روز مزے سے بطخوں کا ناشتہ کرتی رہی۔اس طرح ہوتے ہوتے ایک دن حالت یہاں تک پہنچ گئی کہ ایک بھی بطخ باقی نہ رہی۔جب یہ حالت ہو گئی اور لومڑی بڑھیا کے پاس آئی تو اس نے دیکھا کہ ایک بھی بطخ نہیں ہے۔\nبڑھیا نے پوچھا:”تم نے بطخوں کو کہاں چھوڑ دیا؟“\nلومڑی تو جواب کے لئے تیار ہی بیٹھی تھی، بولی:”وہ تالاب کے کنارے ہیں۔معلوم نہیں کیا ضد پکڑ گئیں کہ آج میرے بلانے پر آئیں نہیں۔“\nبڑھیا بولی:”مجھے ایسا ہی کچھ ڈر تھا۔مجھے پہلے ہی سمجھ لینا چاہیے تھا کہ تم اچھی رکھوالن نہیں ہو سکتیں۔اچھی بات ہے میں خود ہی انھیں ساتھ لانے کے لئے جاتی ہوں۔\nیہ کہہ کر اس نے مکھن کا برتن زمین پر رکھ دیا اور تالاب کی طرف روانہ ہو گئی۔لومڑی نے سوچا کہ بطخیں تو ملنے سے رہیں۔بڑھیا کے واپس آنے تک یہاں سے کھسک جانا چاہیے۔اس نے اپنے سامنے مکھن کا برتن دیکھا تو اس کا جی للچا گیا اور وہ مکھن کھانے لگ گئی۔ابھی وہ آدھا ہی کھا چکی تھی کہ بڑھیا اُدھر سے چیختی چلاتی واپس آئی۔تالاب کے کنارے بطخوں کی ہڈیاں بکھری ہوئی تھیں۔\nانھیں دیکھ کر وہ سمجھ گئی کہ خبیث لومڑی نے انھیں کھا لیا۔وہ بہت غصے میں تھی اور اب اس نے اس برتن کو اُٹھا کر لومڑی پر دے مارا۔لومڑی بہت زور سے دوڑی، لیکن کچھ مکھن اس کی دُم پر لگ گیا۔تب سے لومڑی کی دُم پر سفید داغ ہوتے ہیں۔اس لومڑی کی نسل میں جتنے بھی پیدا ہوئے، سب کی دُموں پر اس طرح کے داغ پائے گئے۔جب بھی ناروے کا کوئی بچہ کسی لومڑی کی دُم پر سفید داغ دیکھتا ہے تو سمجھ جاتا ہے کہ یہ اسی لومڑی کی نسل سے ہے، جس نے بڑھیا کی بطخوں کو کھا لیا تھا۔",
    "url": "https://www.urdupoint.com/kids/detail/moral-stories/burhiya-aur-lomri-2857.html?lang=ur"
  },
  {
    "story_id": "UP_0061",
    "story_title": "Mehnati Larka - Article No. 2856",
    "story_text": "زنیرا فرید احمد\nاشعر ایک لکڑہارا تھا جو اپنی بیمار ماں کی دیکھ بھال کرتا اور صبح سے شام تک لکڑیاں کاٹتا اور انھیں بازار میں بیچ دیتا۔ایک دن جب وہ لکڑیاں کاٹ رہا تھا تو اچانک قریب سے اس نے ایک آواز سنی وہ آواز ایک درخت کے پیچھے سے آ رہی تھی۔وہاں ایک بونے بزرگ کھڑے تھے۔انھوں نے لال رنگ کی ٹوپی اور شرٹ پہنی ہوئی تھی۔\nاشعر نے پوچھا:”کیا ہوا آپ کو؟“\nانھوں نے کہا:”میں کئی دن سے بھوکا ہوں اور میرا بیٹا بیمار ہے۔بس اس کا سوچ کر رونا آ گیا۔\nاشعر نے کہا:”تو فکر کس بات کی ہے؟“\nیہ کہہ کر وہ بھاگتا ہوا گیا اور جتنی بھی لکڑیاں تھیں، ساری لے آیا پھر کہا:”اگر آپ انتظار کریں تو میں انھیں بازار میں بیچ کر پیسے آپ کو لا دوں؟“\n”ارے نہیں بیٹا!“ یہ کہہ کر انھوں نے اپنی جیب میں ہاتھ ڈالا اور سونے کے بہت سارے سکے اشعر کو دیتے ہوئے کہا:”جاؤ اپنی ضرورت پوری کر لو یہ تو تمہارا امتحان تھا۔\nجس میں تم کامیاب ہوئے ہو۔مجھے یہ سکے کسی ضرورت مند کو دینے تھے اور یہ بھی دیکھنا تھا کہ وہ قابل ہے یا نہیں۔یقینا تم ان سکوں کے حق دار ہو۔“ یہ کہہ کر بوڑھا بونا وہاں سے چلا گیا اور اشعر کی آنکھوں میں خوشی کے آنسو آ گئے۔",
    "url": "https://www.urdupoint.com/kids/detail/moral-stories/mehnati-larka-2856.html?lang=ur"
  },
  {
    "story_id": "UP_0062",
    "story_title": "Barwaqt - Article No. 2855",
    "story_text": "محمد عمیر جمیل\nمیں ایک سرکاری اسپتال میں ڈاکٹر ہوں۔عام طور\nپر میری ڈیوٹی رات گئے تک جاری رہتی ہے، لیکن جب کوئی ہنگامی صورتِ حال ہو\nیا قدرتی آفات سے نمٹنا ہو تو دن چڑھے بھی بلا لیا جاتا ہے لیکن آج کے دن\nامن تھا اور خدا کے فضل سے کوئی حادثہ بھی رونما نہیں ہوا، ایمرجنسی سینٹر\nمیں میرے اور اِکا دُکا اسٹاف کے علاوہ کوئی موجود نہ تھا۔\nمیں اخبار پڑھ\nرہا تھا کہ میرے ساتھی نے مجھے بتایا کہ کوئی شخص تم سے ملنا چاہتا ہے۔میں\nبے زاری سے کرسی سے اُٹھتا ہوا مین گیٹ کی طرف بڑھا۔وہ میرے لئے بالکل\nاجنبی تھا۔اس نے اپنا تعارف کروایا تو مجھے کچھ عرصے پہلے کا واقعہ یاد آ\nجاڑے کا موسم تھا۔سخت سردی پڑ رہی تھی۔\nمیں اپنے ساتھی کے ساتھ\nباتیں کر رہا تھا کہ ٹیلی فون کی گھنٹی بجی۔\nمیں نے فون اٹھایا تو دوسری طرف\nسے ایک لرزتی ہوئی زنانہ آواز آئی:”مہربانی فرما کر میرے بچے کو بچا\nلیں۔اس کے حلق میں کوئی شے پھنس گئی، جس سے اس کا دم گھٹ رہا ہے۔“\nنے ان خاتون کو تسلی دی اور ان سے گھر کا پتا معلوم کیا جو کہ قریبی قصبے\nکا تھا۔اپنے ساتھی سے میں نے گاڑی کی چابی لی اور تیز رفتاری سے بتائے گئے\nعلاقے کی جانب روانہ ہو گیا۔\nعام طور پر تو میں تیز رفتاری سے اجتناب کرتا\nہوں اور دوسروں کو بھی نصیحت کرتا ہوں، لیکن آج چونکہ یہ کسی کی جان بچانے\nکا معاملہ تھا، اس لئے گاڑی سڑک پر تیزی سے بھگاتا رہا۔رات کا وقت تھا، اس\nلئے ٹریفک بھی کم تھا، لیکن کافی آگے جا کر بڑا پریشان ہوا، کیونکہ آگے سڑک\nبند تھی۔ایک پائپ لائن میں مرمتی کام ہو رہا تھا۔چونکہ رات تھی، اس لئے\nابھی کام بند تھا۔\nجبکہ دوسرا راستہ کافی لمبا تھا، جس میں زیادہ وقت بھی\nلگتا، اتنی دیر میں اس بچے کا کیا ہو گا! یہ سوچ کر میں کانپ اُٹھا۔پریشانی\nمیں، میں گاڑی موڑنے ہی والا تھا کہ پیچھے سے ایک بھاری بھرکم آواز\nآئی:”کیا مسئلہ ہے، آپ کو نظر نہیں آ رہا ہے کہ سڑک بند ہے۔“\nمیں نے\nسوچا کہ مشینری کی حفاظت کرنے والا کوئی چوکیدار ہو گا، لیکن پتا چلا کہ وہ\nکرین کا ڈرائیور ہے۔\nمیں نے مسئلہ بیان کیا تو وہ تیزی سے کرین کی طرف\nبھاگا، میرے دیکھتے ہی دیکھتے اس نے کرین اسٹارٹ کی اور کھدی ہوئی جگہ میں\nمٹی بھرنی شروع کر دی۔جب وہ جگہ مٹی سے اتنی بھر گئی کہ میری گاڑی اس سے\nگزر سکے تو اس ڈرائیور نے کرین روک دی اور ہاتھوں سے مجھے آگے بڑھنے کا\nاشارہ کیا۔میں اس کے اشارے کو سمجھ کر ہاتھ ہلا کر اسے خراجِ تحسین پیش\nکرتا ہوا آگے روانہ ہو گیا۔\nاس کارروائی میں تقریباً پانچ سے دس منٹ لگے، جس\nکے باعث مجھے یقین تھا کہ جلدی ہی مطلوبہ پتے پر پہنچ جاؤں گا۔خاتون کے\nدیے ہوئے پتے پر پہنچا تو ایک چھوٹا سا گھر دیکھا۔میں نے دروازے پر دستک دی\nتو فوراً ہی ایک خاتون روتی ہوئی آئی اور کہنے لگی کہ میرے بچے کو بچا\nمیں ان خاتون کو تسلی دیتا ہوا اس کے پیچھے تیزی سے اندر گیا تو\nدیکھا کہ تقریباً چار سالہ بچہ زندگی و موت کی کشمکش میں مبتلا ہے اور سانس\nرکنے سے اس کا رنگ نیلا پڑ چکا ہے۔\nمیں نے اپنی ٹریننگ کے مطابق اس کے حلق\nسے وہ چیز نکالنے کی بھرپور کوشش کرنے لگا۔آخر میری محنت رنگ لائی اور بچے\nنے وہ شے اُگل دی۔وہ ایک بٹن تھا جس کے درمیان چار سوراخ تھے۔تب میں سمجھا\nکہ یہ بچہ اتنی دیر کیسے زندہ رہا، بٹن میں موجود سوراخ سے سانس گزر رہا\nتھا، لیکن وہ ناکافی تھا، جس کے باعث بچے کا رنگ نیلا پڑ گیا تھا۔بچے کو\nپُرسکون دیکھ کر وہ عورت بہت خوش ہوئی، پھر اس نے میرا نام پوچھتے ہوئے\nشکریہ ادا کیا۔\nمیں اسے بچے کا خیال رکھنے کی تلقین کرتا ہوا واپس روانہ ہو\nگیا۔ایمرجنسی سینٹر سے گھر واپس آیا تو وہی واقعہ ذہن میں نقش تھا اور ساتھ\nساتھ اس کرین آپریٹر کے لئے بھی دل سے دعائیں نکل رہی تھی کہ اس کی رحم\nدلی کے باعث بچے کی جان بچ گئی۔\nوہ واقعہ میری نظروں میں گھوم رہا تھا\nاور اجنبی مجھے گلے لگا کر میرا شکر گزار ہو رہا تھا۔وہ بچہ اس اجنبی کا\nاکلوتا تھا۔وہ شخص ان دنوں ملک سے باہر تھا۔میں نے اسے بتایا کہ اس میں اس\nکرین آپریٹر کا بھی حصہ ہے، جس نے بروقت پہنچنے میں میری مدد کی تھی۔اب خدا\nجانے وہ کہاں ہو گا۔",
    "url": "https://www.urdupoint.com/kids/detail/moral-stories/barwaqt-2855.html?lang=ur"
  },
  {
    "story_id": "UP_0063",
    "story_title": "Bagh Ki Sair - Article No. 2854",
    "story_text": "وانیہ کامران\nعبدالہادی اور لامعیہ بہن بھائی تھے۔دونوں ذہین ہونے کے ساتھ نئی نئی شرارتوں کے موجد بھی تھے۔نئی نئی شرارتیں کرنا بہت پسند تھا۔ہادی ہمیشہ کوئی نئی شرارت سوچتا جبکہ لامعیہ اس کی مدد کرتی۔ان کے امتحان بہت قریب تھے اور وہ دونوں بہت محنت کر رہے تھے۔جب ان کے امتحانات کا رزلٹ آیا تو وہ بہت اچھے نمبروں سے پاس ہوئے۔\nوہ دونوں بہت خوش تھے کہ ابو سے کہیں سیر پر جانے کی فرمائش کریں گے۔جب وہ اپنے ابو کے پاس گئے تو ابو نے ایک شرط رکھی اور وہ شرط کچھ اس طرح تھی کہ اگر وہ کوئی اچھا کام کریں، دوسروں کی مدد کریں اور شرارت نہ کریں تو وہ ان کو ان کے پسندیدہ جنگل کی سیر کے لئے لے کر جائیں گے۔\nپہلے تو وہ دونوں بہت پریشان ہوئے، مگر کچھ دیر بعد اپنے ابو کی شرط ان کی سمجھ میں آ گئی۔\nلامعیہ گھر کے کاموں میں امی کی مدد کرنے لگی، جبکہ ہادی گھر کا سامان لانے میں ابو کی مدد کرتا تھا۔اسی طرح پورا گزر گیا اور انھوں نے کوئی شرارت نہ کی تو ان کے ابو انھیں قریبی تفریح گاہ کی سیر کے لئے لے کر گئے۔دونوں وہاں جا کر بہت خوش ہوئے۔وہ بہت خوبصورت باغ تھا۔سورج کی کرنیں باغ کو اور خوبصورت بنا رہی تھی۔انھوں نے پورا دن خوشی خوشی گزارا اور رات تک واپس آ گئے۔",
    "url": "https://www.urdupoint.com/kids/detail/moral-stories/bagh-ki-sair-2854.html?lang=ur"
  },
  {
    "story_id": "UP_0064",
    "story_title": "Umeed Ka Chand - Article No. 2853",
    "story_text": "تزئین فاطمہ\n”مورچہ کھود لیا گیا ہے! سر جی۔فوجی جوان نے آ کر بتایا، تو کمانڈر وائل جو آسمان پہ چمکتے ستاروں کو دیکھنے میں کھو چکا تھا، واپس زمیں پہ آیا۔اس نے اپنی آنکھوں سے آنسو صاف کیے۔کمانڈر وائل کو اپنے ڈاکٹر والدین یاد آ رہے تھے۔جب وہ ننھا سا تھا اور اپنے امی ابو کے ساتھ کمرے میں بیڈ پہ لیٹا تھا۔\nتب ہر وقت جنگ کی باتیں ہونا شروع ہو گئی تھیں۔اس کے والدین کی آنکھوں میں نیند نہیں تھی۔وہ اپنے ملک کی سلامتی، جنگ کی تباہی، اپنے اور دوسرے بہت سے بچوں کے بارے میں سوچ کر بہت پریشان ہو رہے تھے۔اس دن ننھا وائل صبح سکول سے واپس آیا تو وہ بھی پریشان تھا کہ کلاس میں بھی جنگ سے متعلق ہی باتیں تھیں۔\nوہ سوچتا، کیا ہو گیا ہے سب جنگ کی باتیں کیوں کرنے لگ گئے ہیں۔\nرات جب وہ ماں بیٹا بستر پر لیٹے تو وائل کہنے لگا ”ماما کیا ہم سب جنگ میں مر جائیں گے؟ نہیں بیٹا اللہ نہ کرے! لیکن بیٹے ایسے ہو بھی سکتا ہے۔لیکن تم یاد رکھو چھوٹے بچوں کے والدین اگر جنگ میں مر جائیں تو بھی وہ مرتے نہیں، بلکہ وہ ستارے بن کر آسمان پہ چمکنے لگ جاتے ہیں۔میں یا تمہارے بابا اگر شہید ہو گئے تو ہم ستارے بن کر تمہیں دیکھیں گے بیٹا۔\nتم کبھی پریشان نہ ہونا، خود کو اکیلے مت سمجھنا، ہم تمہیں آسمان سے دیکھا کریں گے۔“\nگھمسان کی جنگ جاری تھی۔ہر طرف گولے پھٹ رہے تھے۔آگ اور خون کا کھیل جاری تھا۔مگر کمانڈر وائل سر پہ کوفیہ (فلسطینی رومال) باندھے لگاتار راکٹوں کو نشانہ بنا بنا کر ناکارہ کیے جا رہا تھا۔کہ ایک گولہ اس کے آس پاس کہیں آ پھٹا۔اس کی ٹانگ بری طرح زخمی ہو گئی، خون کے فوارے پھوٹے۔\nزخم گہرا تھا۔خون کے زیادہ بہنے سے اس کی آنکھیں بند ہونے لگی تھیں۔ساتھی نے اپنی جیب سے کپڑا نکالا اور کَس کر ٹانگ پہ پٹی باندھ دی۔اب کمزوری سے کمانڈر وائل گرنے والا تھا۔آنکھیں بند ہو رہی تھیں کہ اسے اپنی ماما خوبصورت سفید لباس میں نظر آئیں اور بولیں ”اٹھو میرے شیر تم نے ستارہ نہیں چاند بننا ہے اور فلسطین کے آسمان پہ چمکنا ہے۔اٹھو بیٹا اللہ تمہارا مددگار ہے۔\nوائل کی آنکھیں کھل گئیں اور وہ پھر تاک کر نشانے لگانے لگا۔اب دشمن کی بمباری میں کمی ہونے لگ گئی تھی۔وہ پیچھے ہٹ رہا تھا۔کمانڈر وائل کے ساتھی اسے زبردستی اٹھا کر ہسپتال لے گئے۔وہ بے ہوش ہو چکا تھا۔دوسری طرف دشمن بے چین ہو کر جنگ بندی کے لئے درخواست کر رہا تھا۔جنگ بند ہو گئی۔کیمپ میں خوشی منائی گئی۔کمانڈر وائل نے وطن کا نام بلند کر دیا تھا۔\nوہ ایک ٹانگ سے معذور ہو گیا تھا۔مگر وہ ہمت نہیں ہارا تھا۔کمانڈر وائل اب ایک استاد تھا۔جو کیمپ میں نوجوانوں کو سکھاتا، کہ جنگ ہمت اور حوصلے سے لڑی جاتی ہے۔اگر انسان معذور بھی ہو جائے تو کوئی بات نہیں، دشمن سے لڑنے کے اور بھی کئی طریقے ہیں۔کمانڈر وائل اپنے کیمپ میں چاند تھا۔دوسروں کو راستہ دکھانے، رہنمائی کرنے والا چاند، جسے دیکھ کر آس پاس کے ستارے بھی مسکراتے اور فخر کرتے تھے۔",
    "url": "https://www.urdupoint.com/kids/detail/moral-stories/umeed-ka-chand-2853.html?lang=ur"
  },
  {
    "story_id": "UP_0065",
    "story_title": "Mushahida Aur Kahani - Article No. 2852",
    "story_text": "بو محمد حفی\n”مبارک ہو حمنہ! اس ماہ پھر تمہاری\nکہانی شائع ہوئی ہے۔“ حمنہ کے گھر میں داخل ہوتے ہی دادی جان نے اسے مبارک\nباد دی۔وہ نویں جماعت کی طالبہ تھی۔\n”واقعی! اس ماہ پھر؟ یعنی میری\nسولہویں تحریر شائع ہو گئی۔یقین نہیں آ رہا دادی! بہت جلد میں بھی آپ کی\nطرح رائٹر بن جاؤں گی۔“ حمنہ اپنا بستہ ایک طرف رکھ کر دادی جان سے لپٹ\n”بھئی ہماری حمنہ ایک بہترین قلم کار بن چکی ہے۔“ دادی جان نے حمنہ کو داد دی۔\nماں جی! آپ کے زمانے میں اور اس وقت میں بہت فرق ہے۔آپ نے کئی کتابیں\nلکھیں۔ایوارڈز حاصل کیے، لیکن اس سے آپ کی دیگر مصروفیات متاثر نہیں\nہوئیں۔آج کل کے بچے ایک کام کریں تو باقی کام نامکمل رہتے ہیں۔\nحمنہ کو ہی\nدیکھ لیں، اسکول کے کام کے بعد میگزین کہانی اور تحریر بس یہی کام ہے، اس\nکے علاوہ کسی کام میں اس کا دل ہی نہیں لگتا۔\n“ حمنہ کی امی نے حمنہ کی\nپُرزور مخالفت کی۔\n”ارے بھئی! جو بھی ہو، مان لو کہ ہر انسان ہر کام\nنہیں کر سکتا۔اللہ میاں نے ہر شعبے کے لئے مخصوص لوگ پیدا کیے ہیں۔بزنس مین\nکے لئے نوکری کرنا مشکل ہے اور کھلاڑی کے لئے ادیب بننا مشکل ہے۔“ دادی\nجان کی حمایت نے ایک بار پھر حمنہ کو بچا لیا۔اس سے پہلے کہ امی کچھ کہتیں\nحمنہ نے بستہ اُٹھایا اور فوراً چلی گئی۔\n”حمنہ، عیشہ! چلو کھانے کا وقت ہو چکا ہے۔“ امی جان کے آواز لگاتے ہی حمنہ کھانے کی میز پر آ گئی۔\nدادی نے پوچھا:”عیشہ کہاں ہے بیٹا!“\n”پتا نہیں دادی!، وہ اپنے کمرے میں بھی نہیں ہے۔“ حمنہ نے پانی کا گلاس اُٹھاتے ہوئے کہا۔\n”میں دیکھتی ہوں اسے۔“ امی جان نے سالن کی پلیٹ میز پر رکھتے ہوئے کہا۔\nتم ٹھہرو، میں دیکھتی ہوں۔\nمجھے معلوم ہے وہ کہاں ہو گی اور کھانے کے لئے\nکیوں نہیں آئی۔“ دادی جان میز سے اُٹھ کر لان کی طرف بڑھیں۔\n”عیشہ بیٹی!\nیہاں بیٹھی ہو، دیکھو تو تمہاری امی نے تمہاری پسند کا کھانا بنایا ہے۔“\nدادی جان باغیچے میں لگی بینچ پر بیٹھتے ہوئے بولیں۔\n”دادی! دیکھا آپ\nنے، اس ماہ کے شمارے میں بھی حمنہ آپی کی کہانی شائع ہوئی۔میری کہانی انھوں\nنے دوبارہ کوشش کریں والے جواب کے ساتھ مستر د کر دی۔\nمیرے ساتھ ہی ایسا\nکیوں ہوتا ہے؟ حمنہ آپی جب بھی کوئی کہانی لکھتی ہیں، ان کی کہانی میگزین\nکا حصہ بن جاتی ہے اور میری کہانی کو مسترد کر دیا جاتا ہے۔“ عیشہ افسردگی\nسے اپنا دکھڑا سنانے لگی۔\n”اچھا ایک بات بتاؤ! کیا تم ہر ماہ باقاعدگی سے گھر میں آنے والے میگزین پڑھتی ہو؟“ دادی کے سوال پر عیشہ خاموش ہو گئی۔\nعیشہ! لکھنے کا سفر بہت آہستگی سے شروع ہو تو پرواز دیر تک رہتی ہے۔\nجان نے عیشہ کو سمجھاتے ہوئے کہا:”اور جب تک آپ خود مطالعہ نہیں کریں گی\nتو اچھی کہانی کیسے لکھ سکیں گی۔پھر آپ یہ بھی دیکھیں کہ ابھی تو آپ چھٹی\nجماعت میں ہیں اور حمنہ آپی نویں جماعت میں۔“\nعیشہ کو اپنی بات غور سے\nسنتا دیکھ کر دادی جان پھر بولیں:”بیٹی! لکھنے کے لئے تمہارا مشاہدہ\n() جتنا مضبوط ہو گا، تمہارے تصورات اتنے ہی اچھے، نئے اور جان\nدار ہوں گے، جو تحریر کو بھی جان دار بنا دیں گے۔\nدادی نے کچھ یاد کر کے کہا:”تمھیں یاد ہو گا پچھلی بار جب ہم بیچ پر گئے تھے، وہاں سمندر پر ایک چیل منڈلا رہی تھی۔“\nجی دادی! اور جب اس نے سمندر سے ایک بڑی مچھلی اُٹھائی جو کچھ اوپر تک\nاُڑنے کے بعد اس کے منہ سے چھوٹ کر سمندر میں گر گئی۔“ عیشہ نے دادی جان کی\nادھوری بات مکمل کی۔دادی نے کہا:”اس موقع پر ہم سب نے یہ منظر دیکھا، لیکن\nحمنہ نے اس منظر سے فوراً ایک مشاہدہ کیا اور اپنی ڈائری میں نوٹ کر\nبعد میں اس آئیڈیے پر ایک کہانی لکھی جس کا پلاٹ تھا ”محنت اور لگن“\nاگر درست طریقے پر ہو اور اپنی طاقت کے مطابق ہو تو کامیابی ضرور ملتی\nہے۔جیسے چیل نے محنت تو صحیح کی، لیکن یہ محنت مچھلی کی طاقت کے مطابق نہ\nتھی، اس لئے مچھلی ہاتھ نہ آئی۔پھر یہ کہانی ایک میگزین میں سرورق کہانی کے\nطور پر شائع ہوئی۔“\nیہ تفصیل سن کر عیشہ نے کہا:”دادی! میں نے تو اس\nخیال سے کبھی سوچا ہی نہیں تھا۔\nبس یوں ہی قلم اُٹھایا اور لکھنا شروع کر\nدیا۔شاید اسی لئے میری تحریر ناقابلِ اشاعت ہوتی ہے۔“\n”بالکل، اور اب تم\nبھی اپنے پاس ایک ڈائری رکھنا، جیسے ہی کوئی خیال، واقعہ، منظر نظر آئے یا\nدماغ میں کوئی خیال یا تصور آئے یا کوئی حسین منظر آپ کے دل کو بھائے اسے\nفوراً لکھ لینا۔اس سے تمہاری کہانی کی بُنت بھی اچھی ہو گی اور ممکن ہے،\nجلد ہی میگزین میں جگہ بھی بنا لے گی۔\n“ پیچھے کھڑی حمنہ آپی نے کہا، جو\nابھی ابھی امی کے کہنے پر انھیں بلانے آئی تھیں۔\n”شاباش عیشہ! تم بہت\nسمجھ دار ہو۔تم نے فوراً ہماری باتیں سمجھ لیں۔مجھے اُمید ہے تم جلد ایک\nاچھی قلم کار بن جاؤ گی۔“ دادی جان نے مسکراتے ہوئے حمنہ اور عیشہ کا ہاتھ\nتھاما اور پھر تینوں کھانے کی میز کی طرف بڑھیں، جہاں امی جان ان کی منتظر",
    "url": "https://www.urdupoint.com/kids/detail/moral-stories/mushahida-aur-kahani-2852.html?lang=ur"
  },
  {
    "story_id": "UP_0066",
    "story_title": "Jadui Chari - Article No. 2850",
    "story_text": "بیگم سیدہ ناجیہ شعیب احمد\nشابو ایک بستی کا غریب گڈریا\nتھا۔اس کے پاس ایک لمبی خوبصورت چھڑی تھی جس سے وہ بکریوں کے ریوڑ پر قابو\nپانے کے ساتھ ساتھ اس چھڑی کی مدد سے درختوں کے پتے بھی جھاڑا کرتا تھا۔نہ\nمعلوم اس کی چھڑی میں ایسی کیا جادوئی طاقت تھی کہ چھڑی کو ذرا سا گھماتے\nہی ساری بکھری بکریاں ذرا سی دیر میں اکٹھی ہو جاتیں۔\nکوئی درندہ اگر ان کے\nآس پاس منڈلاتا دکھائی دیتا تو چھڑی سے اشارہ کرتے ہی دُم دبا کر بھاگ\nجاتا۔بکریاں مزے سے تازہ ہری بھری گھاس چرتی رہتیں اور گڈریا بے فکری سے\nبیٹھا رہتا۔\nدن ڈھلنے تک شابو گڈریے کا یہی معمول تھا۔اس بستی میں سب سے\nرئیس آدمی بن خلف تھا جو کئی ایکڑ زمینوں کا مالک تھا۔\nاس کے پاس سینکڑوں\nکی تعداد میں گائیں، بھینسیں، بھیڑیں اور بکریاں تھیں۔\nجنھیں ایک بڑے احاطے\nکے اندر باڑے میں رکھا گیا تھا۔اس باڑے کے ساتھ ہی گلہ بانوں، چرواہوں اور\nکسانوں کی جھونپڑیاں تھیں۔یہ جھونپڑیاں مٹی گارے سے بنی ہوئی تھیں۔دھوپ سے\nبچنے کے لئے کھجور کے پتوں اور چھال کی چھت ڈالی گئی تھی۔ان خستہ حال\nجھونپڑیوں میں سے ایک جھونپڑی میں شابو اور ایک میں دوسرا چرواہا سینو رہتا\nتھا۔شابو، بن خلف کی بکریوں کو اُجرت پر چراتا تھا۔\nصبح سے شام تک بکریاں\nچرانے کے عوض بن خلف اسے صرف ایک سکہ دیتا تھا۔اس ایک سکے سے غریب گڈریے کی\nکیا خاک ضرورت پوری ہو پاتی تھی؟ دن بھر کا تھکا ماندا لڑکا روکھی سوکھی\nکھا کر شکر ادا کرتا اور لمبی تان کر سو جاتا۔صبح سویرے بیدار ہوتا عبادت\nسے فارغ ہو کر پھر سے بستی کے باہر چراگاہوں میں بکریاں چرانے نکل پڑتا۔\nدن شام کو شابو نے بکریوں کو اکٹھا کرنے کے لئے اپنی چھڑی گھمائی، مگر یہ\nکیا بار بار چھڑی گھمانے پر بھی بکریوں نے چرنا نہیں چھوڑا تھا۔\nشابو سخت\nپریشان ہو گیا۔شام کا اندھیرا بڑھتا جا رہا تھا۔اسے ہر حال میں ہمیشہ کی\nطرح وقت پر بستی پہنچنا ضروری تھا، کیونکہ بکریوں کا مالک بن خلف بہت ظالم\nانسان تھا۔یہ چھڑی شابو کے بابا کی یادگار تھی۔اس کے بابا نیک اور نہایت\nعبادت گزار بزرگ تھے۔ضعیفی کے باعث وہ ایک چھڑی کو زمین پر ٹیک کر اس کے\nسہارے چلا پھرا کرتے تھے۔شابو، بابا کی واحد اولاد تھا۔\nوہ بھی اپنے بابا کی\nطرح قناعت پسند اور نیک لڑکا تھا۔بابا کی آخری نشانی یہ چھڑی باقی رہ گئی\nتھی۔اس چھڑی سے اسے بہت لگاؤ تھا اس نے چھڑی کو بہت سنبھال کر رکھا ہوا تھا\nیہ کراماتی چھڑی اس کے بہت کام آتی تھی۔\nسینو بھی بن خلف کی بھیڑیں\nچرانے پر مامور تھا۔شابو کی بکریاں وقت پر چرنے جاتی تھیں اور وقت پر ہی\nواپس آ جاتی تھیں۔بکریوں کی دیکھ بھال، صفائی ستھرائی اور حفاظت شابو خود\nاس کی کئی بکریاں خوب موٹی اور فربہ تھیں۔ڈھیروں دودھ دیتیں اور\nان کی تعداد میں بھی تیزی سے اضافہ ہو رہا تھا یہی وجہ تھی کہ بن خلف شابو\nسے خوش تھا اور عنقریب اسے بھیڑوں کے گلے کی ذمے داری بھی سونپنے کا فیصلہ\nکر چکا تھا۔\nسینو چرواہا، جو شابو کا پڑوسی بھی تھا وہ شابو سے سخت حسد\nکرنے لگا تھا۔وہ ایک غیر ذمے دار اور لاپروا چرواہا تھا۔\nاسے بس آرام سے غرض\nتھی۔اسے کسی طور شابو کی ترقی پسند نہیں تھی۔وہ موقع کی تلاش میں رہنے لگا\nتھا کہ کسی طرح بھی مالک کی نظروں میں شابو کو غیر ذمے دار ثابت کر دے۔\nدن سینو کو موقع مل ہی گیا۔اس نے شابو کی چھڑی چرا لی اور اسی جیسی دوسری\nچھڑی رکھ دی۔حسد کے مارے اس نے اصلی چھڑی کے ٹکڑے کر کے اسے گھنے جنگل کے\nبیچ زمین میں دبا دیا۔\nصبح سویرے شابو بھیڑ بکریوں کو ہنکاتے ہوئے جنگل کی\nطرف چل پڑا، مگر یہ کیا چھڑی گھمانے کے باوجود بکریاں قابو میں نہیں آ رہی\nتھیں۔شابو ان کے پیچھے بھاگ بھاگ کر انھیں جمع کر کے بری طرح ہانپنے لگا\nتھا۔اسے اس چھڑی سے کتنا آرام اور سہولت تھی۔اس نے دکھ سے ایک سرد آہ بھری\nاور ٹوٹے قدموں کے ساتھ بستی کی جانب چل پڑا، جہاں بن خلف اس کی آمد کا شدت\nسے منتظر تھا۔\nسینو نے شابو کو دیکھتے ہی بن خلف سے کہا:”مالک! شابو آ گیا۔“\nمعمول\nکے مطابق بکریوں کی گنتی کی گئی تو بکریاں کم تھیں۔بن خلف غصے سے آگ بگولہ\nہوتے ہوئے بولا:”غیر ذمے داری کی حد ہو گئی۔میں نے تم پر اندھا اعتماد کر\nکے بڑی غلطی کی۔سینو صحیح کہتا تھا․․․․․،،\nشابو سر جھکائے کھڑا چپ چاپ\nسنتا رہا۔اس رات بن خلف نے سزا کے طور پر شابو کو کھانے پینے کے لئے کچھ\nبھی نہیں دیا۔\nبے چارہ شابو بھوکا پیاسا ہی سو گیا۔صبح ہوتے ہی بن خلف نے\nکوٹھڑی میں آ کر اسے جگایا اور بولا:”احسان فراموش لڑکے! میں نے تمھیں مفت\nمیں پالنے کے لئے نہیں رکھا، روز ایک سکہ دیتا ہوں۔اب جب تک تم میری بکریاں\nڈھونڈ کر واپس نہیں لاؤ گے، تب تک میں تمھیں ایک پائی بھی نہیں دوں گا اور\nنہ تم اس کوٹھڑی میں رہو گے۔“\nبن خلف نے شابو کو بستی سے نکال دیا۔\nشابو\nمایوس ہو کر جنگل کی طرف چل پڑا۔سینو نے جنگل میں جس جگہ چھڑی کے ٹکڑے\nدفنائے تھے، وہاں قریب ہی ایک بڑا سا تالاب تھا۔پورے چاند کی رات میں اس\nتالاب کے کنارے پریاں اُترا کرتی تھیں۔اس رات پریوں کے ساتھ پرستان کی شاہی\nسواری، خوبصورت گھوڑا گاڑی بھی تھی۔گاڑی میں جتا ہوا گھوڑا تالاب کے آس\nپاس اُگی ہوئی گھاس مزے سے چر رہا تھا کہ اچانک گھوڑا بدک کر اُچھلا۔\nشابو\nدرخت کی اوٹ میں چھپ کر پریوں کو دیکھ کر حیران ہو رہا تھا۔گھوڑے کے بری\nطرح کراہنے کی آواز سن کر گھبرا گیا۔پریوں کے ساتھ ان کا رکھوالا جن بھی\nوہاں موجود تھا۔اس کی تیز ناک نے آدم کی بو سونگھ لی تھی۔جن نے پیچھے سے جا\nکر شابو کو پکڑ لیا اور ملکہ پری کے سامنے پیش کر دیا۔شابو ڈرپوک نہیں تھا\nاور نہ اس نے کوئی جرم کیا تھا۔گھوڑے کے زخمی سم دیکھ کر پریاں پریشان ہو\nگئی تھیں، کیونکہ خون مسلسل جاری تھا۔\n”اس کے سم میں کوئی چیز پھنسی\nہوئی معلوم ہو رہی ہے۔“ شاہی اصطبل میں گھوڑے کی دیکھ بھال پر مامور جن نے\nمعائنہ کرتے ہوئے کہا۔گھوڑے کے سموں میں چبھی چیز کوئی کانٹا نہیں، بلکہ\nٹوٹی چھڑی کا بڑا سا نوکیلا ٹکڑا تھا۔شابو اپنی چھڑی کو اچھی طرح پہچانتا\nتھا یہ دیکھ کر اُچھل پڑا اور بے اختیار بول اُٹھا:”آہ! میری پیاری چھڑی تم\nساری پریاں شابو کو غصے سے گھورنے لگیں۔رکھوالا جن آگے بڑھ کر بولا:”گستاخ! تم نے ہماری ملکہ کے گھوڑے کو جان بوجھ کر زخمی کیا ہے؟“\nشابو\nنے بے خوفی سے کہا:”آپ کو غلط فہمی ہوئی ہے۔میری چھڑی تو صحیح سالم تھی،\nکل کوٹھڑی سے غائب ہو گئی تھی اور اب یہاں اس حالت میں ملی ہے۔“\nشابو کی\nبے خوفی ظاہر کر رہی تھی کہ وہ سچ بول رہا ہے۔رکھوالے جن کو چھان بین کے\nلئے انسان کے روپ میں بستی بھیجا گیا۔\nمعلوم ہوا کہ یہ کارستانی سینو کی\nہے۔اس نے ہی شابو کو مالک کی نظروں میں گرانے کے لئے چھڑی کے ٹکڑے کر کے\nجنگل میں دفنا دیے تھے۔ملکہ پری کے حکم پر رکھوالا جن سینو کو اُٹھا لایا\nتھا۔سینو، ملکہ پری کے قدموں میں پڑا تھا۔اسے اپنا جرم قبول کرنے میں لمحہ\nبھی نہیں لگا۔ملکہ پری نے شابو کی چھڑی توڑنے، اسے پریشان کرنے اور مالک سے\nپٹوانے کے جرم میں سینو کو سخت سزا سنا کر پرستان کے قید خانے میں قید\nکرنے کا حکم جاری کر دیا اور شابو کو اس کی چھڑی کے بدلے میں ایک نئی\nخوبصورت جادوئی چھڑی دی جو چاندی کو سونا بنا دیتی تھی۔\nبن خلف کو اصل بات\nمعلوم ہوئی تو وہ نادم ہوا۔اس نے شابو کو اپنے تمام ریوڑ کا نگراں بنا دیا\nاور ایک عمدہ مکان اسے دے دیا۔اب اس چھڑی کو کوئی چُرا بھی نہیں سکتا\nتھا۔جو بھی اسے چُرانے کی کوشش کرتا تو وہ پتھر کا ہو جاتا، جسے شابو ہی\nاصل شکل میں لا سکتا تھا۔",
    "url": "https://www.urdupoint.com/kids/detail/moral-stories/jadui-chari-2850.html?lang=ur"
  },
  {
    "story_id": "UP_0067",
    "story_title": "Ehsaas - Article No. 2849",
    "story_text": "نزہت جبین ضیا\nرمضان المبارک کا آخری عشرہ تھا۔عید کی تیاریوں نے بھی زور پکڑ لیا تھا۔بچے تو عید کے موقع پر زیادہ خوش ہوتے ہیں۔یہی حال احمر اور زنیرہ کا تھا۔اس بار تو ان کو دُہری خوشی ملنے والی تھی، کیونکہ ان کے چاچو امریکا سے یہاں پر عید منانے پندرہ دن کے لئے آ رہے تھے اور بہت سارے کپڑے اور تحفے بھی لا رہے تھے۔\nاحمر گیارہ سال کا تھا اور زنیرہ دس سال کی تھی۔دونوں کی خوشی دیدنی تھی۔ویسے تو ان کے امی ابو نے عید کے کپڑے ،جوتے، اور دوسری تیاریاں مکمل کر دی تھی، لیکن چاچو ان کے لئے مزے مزے کی چاکلیٹیں بھی لائیں گے۔احمر اپنے دوستوں اور زنیرہ اپنی سہیلیوں کو کھلانا چاہتے تھے۔\nبائیسویں روزے کو افطار کے بعد انس چاچو آ گئے۔\nواقعی وہ تو بہت ساری چیزیں لے کر آئے تھے۔\nاحمر اور زنیرہ تو اتنی ساری چیزیں دیکھ کر ہواؤں میں اُڑنے لگے تھے۔انس چاچو تھکے ہوئے تھے، اس لئے ابو کے کہنے پر جلد ہی سو گئے، کیونکہ سحری کے لئے بھی اُٹھنا تھا۔ویسے تو احمر اچھا بچہ تھا، لیکن بھوکا، پیاسا رہنا اس سے برداشت نہیں ہوتا تھا۔یہی وجہ تھی کہ وہ روزے نہیں رکھتا تھا۔جبکہ زنیرہ اس سے چھوٹی ہونے کے باوجود روزہ نہیں چھوڑتی۔\nپہلے دن انس چاچو نے سحری کے وقت احمر کو موجود نہ پایا تو سوچا شاید طبیعت خراب ہو، لیکن جب انھوں نے دیکھا کہ دن میں احمر بالکل چاق چوبند تھا۔\n”احمر میاں! آپ نے روزہ نہیں رکھا؟“ احمر کو پانی پیتا دیکھ کر انس چاچو نے حیرانی سے سوال کیا۔\n”نہیں چاچو! مجھ سے روزہ نہیں رکھا جاتا، پیاس سے نڈھال ہو جاتا ہوں۔پہلے امی ابو زبردستی روزہ رکھواتے تھے۔\nایک بار میری طبیعت اتنی خراب ہوئی کہ سب پریشان ہو گئے، اب وہ بھی سختی نہیں کرتے۔“ احمر نے ڈھٹائی سے جواب دیا۔انس چاچو کو یہ بات سن کر حیرت ہوئی کہ دس سال کی زنیرہ تو روزہ رکھ لیتی ہے، مگر گیارہ سال کا بچہ جس پر روزہ فرض کر دیا گیا ہے۔اس کی بات سے اندازہ ہو رہا تھا کہ وہ روزے سے بچنے کے لئے اپنے والدین کو دھوکا دے رہا تھا۔انس چاچو نے احمر کو سیدھی راہ پر لانے کے لئے ایک ترکیب سوچی۔\nجمعتہ الوادع یعنی رمضان المبارک کا آخری تھا۔سب لوگ نہا کر تیار ہو گئے تھے۔ایک احمر تھا جو صبح سے اپنے نئے کپڑے تلاش کر رہا تھا۔اس کی الماری سے ساری نئی چیزیں بھی غائب تھیں۔\n”امی! میری الماری سے سارے نئے کپڑے کہاں گئے؟“ تھک کر احمر نے کمرے سے باہر آ کر امی سے پوچھا۔\n”تمہارے سارے کپڑے اور عید کی ساری چیزیں میں نے ایک غریب اور روزے دار بچے کو دے دی ہیں۔\nوہ ہی اس کا صحیح حق دار ہے، تمھیں نئے کپڑوں کی کوئی ضرورت نہیں ہے، تم پرانے پہنو۔“ مما کی بجائے انس چاچو نے جواب دیا۔”ارے کیوں چاچو! یہ کیا بات ہوئی؟ آپ سب نے بھی نئے کپڑے پہنے ہیں۔“ وہ جھنجھلایا۔”تمھیں یہ بھی معلوم ہونا چاہیے کہ اللہ پاک نے یہ ماہِ مبارک صرف نئے کپڑوں کے لئے عطا نہیں کیا، تم سے تو فرض عبادت نہیں کی جاتی۔نئے کپڑے پہننا بے شک افضل ہے لیکن سب سے افضل ”روزہ“ ہے۔\nآج ہی نہیں، بلکہ تم عید پر بھی پرانے کپڑے پہنو گے۔جو روزہ نہ رکھنے کے بہانے کرتا ہے، اللہ تعالیٰ بھی اس سے ناراض ہو جاتا ہے۔جب تک تم کو روزے کی اہمیت اور فضیلت کا اندازہ نہیں ہو جاتا۔تب تک تمہیں کوئی نئی چیز نہیں ملے گی۔“ انس چاچو فیصلہ سنا کر اپنے کمرے میں چلے گئے۔\nامی ابو بھی انس چاچو کے حامی تھے۔احمر کو اندازہ نہیں تھا کہ انس چاچو اس کی چالاکی سمجھ جائیں گے اور ایسا سلوک بھی کر سکتے ہیں۔\nوہ پرانے کپڑے پہن کر نماز کے لئے گیا تو دوستوں کی نظر میں سخت شرمندگی ہو گی۔اگر عید پر بھی پرانے کپڑے پہنتا تو دوستوں میں اس کی ناک کٹ جاتی۔امریکا کی چیزیں اور سارے تحفے بھی چاچو کی الماری میں بند ہو چکے تھے۔اسے اپنی غلطی کا احساس ہوا۔واقعی وہ تو روزہ رکھ سکتا تھا۔اس نے اللہ سے توبہ کی اور فوراً امی ابو اور چاچو کے پاس جا کر وعدہ کیا کہ وہ پورے روزے رکھا کرے گا۔\nسب نے اس کی بات کا یقین کر لیا اور امی نے اسی وقت اسے نئے کپڑے نکال کر دے دیے۔\nدوسرے دن سحری کے وقت حسبِ معمول سب دسترخوان پر تھے۔تب ہی احمر دھیرے دھیرے چلتا ہوا آگے آیا اور کہا:”میں نے اللہ سے معافی مانگ لی ہے۔آپ لوگ بھی مجھے معاف کر دیں۔آئندہ کبھی روزہ نہیں چھوڑوں گا۔“\nانس چاچو نے اُٹھ کر اسے گلے سے لگا لیا:”شاباش بیٹا! تم کو احساس دلانا ہی ہمارا مقصد تھا۔“ سارے گھر والے خوش تھے کہ انس کی حکمتِ عملی سے احمر راہِ راست پر آ گیا۔",
    "url": "https://www.urdupoint.com/kids/detail/moral-stories/ehsaas-2849.html?lang=ur"
  },
  {
    "story_id": "UP_0068",
    "story_title": "Mehnat Ka Sila - Article No. 2848",
    "story_text": "صائبہ مشام مصطفی\nشہنشاہ کے والد ایک سرکس میں کام کرتے تھے، گاؤں گاؤں، بستی بستی گھومتے اور جو آمدنی حاصل ہوتی اسی سے گزر اوقات ہوتی۔والد کی خواہش تھی کہ شہنشاہ اچھی تعلیم حاصل کر لے، کیونکہ وہ ان کی اکلوتی اولاد تھی۔انھوں نے اسکول میں داخلہ بھی کروا دیا، لیکن پڑھائی میں اس کا دل نہ لگا۔\nاس نے فیصلہ کیا کہ اب وہ اپنے والد کے ساتھ سرکس پہ جایا کرے گا، لیکن بدقسمتی سے تین ماہ گزر جانے کے باوجود وہ کسی ایک کرتب میں بھی مہارت حاصل نہ کر سکا تھا۔اس کا دوست مراد اس کی دل جوئی کرتا تو وہ اسے دکھ سے کہتا:”نہ میں ٹھیک سے پڑھ سکا اور نہ ڈھنگ سے سرکس کا کام سمجھ پا رہا ہوں۔“\nایک دن جب وہ بوجھل قدموں سے گھر لوٹ رہا تھا کہ اس کا دوست مراد سائیکل چلاتا ہوا اس کے پاس آیا اور اس کے منع کرنے کے باوجود اصرار کر کے اسے پہاڑی کی سیر کو لے گیا۔\nمراد نے سائیکل پہاڑی پر اس مہارت سے چلائی کہ شہنشاہ حیران رہ گیا۔شہنشاہ کا دل چاہا کہ چھلانگ لگا کر اُتر ہی جائے، جس کے بار بار ٹوکنے کا بھی مراد پر کوئی اثر نہ ہوا۔اللہ اللہ کر کے واپس آئے شہنشاہ نے سائیکل سے اُتر کر کہا:”سائیکل چلانے میں تم نے جو توازن قائم رکھا وہ قابلِ تعریف ہے۔“\nیہ سن کر مراد ہنستے ہوئے کہنے لگا:”میرے اچھے دوست! میں کب سے تمہیں یہی تو سمجھانا چاہتا ہوں کہ ہر چیز توازن میں ہی اچھی لگتی ہے، کرتب میں تمہاری ناکامی کی وجہ بھی یہی ہے کہ تم اگر اس کی مشق کرتے ہو تو پھر دن رات کرتے چلے جاتے ہو، کھانے پینے تک کا ہوش نہیں رہتا تمہیں، اس لئے فوراً بیمار پڑ جاتے ہو، پھر صحت یابی میں اتنے دن لگ جاتے کہ تمہیں نئے سرے سے محنت کرنی پڑتی ہے، کیونکہ تم پچھلی مشق بھول چکے ہوتے ہو اور یہ سلسلہ اسی طرح چلتا رہتا ہے، خود ہی بتاؤ کیا ایسا نہیں ہے!“\nاب شہنشاہ کی سمجھ میں اس کی بات آئی تو اسے احساس ہوا کہ واقعی بات یہی تھی، اس نے اپنے مخلص دوست کا شکریہ ادا کیا اور درست انداز میں محنت شروع کی۔\nکچھ ہی دنوں میں وہ زیادہ تر کرتب بہت مہارت سے کرنے لگا تھا۔کرتب کے دوران اکثر لوگ خوش ہو کر اس کی ویڈیوز بناتے۔ایک ویڈیو وائرل ہو گئی، جس سے اچانک وہ بہت مقبول ہو گیا، لوگوں نے اس کو بڑے بڑے پروگرامز میں مدعو کرنا شروع کر دیا۔مقبولیت کے ساتھ اس کی آمدن میں بھی کافی اضافہ ہوا، اس نے عزم کے ساتھ تعلیم کا سلسلہ پھر سے شروع کیا۔پھر اس نے اپنی تعلیم اور سرکس میں توازن برقرار رکھتے ہوئے اپنے والدین کے خوابوں کو بھی پورا کیا۔",
    "url": "https://www.urdupoint.com/kids/detail/moral-stories/mehnat-ka-sila-2848.html?lang=ur"
  },
  {
    "story_id": "UP_0069",
    "story_title": "Chamki Wale Khilone - Article No. 2846",
    "story_text": "صبا نیاز صدیقی\n”بیٹی! ذرا پانی تو ڈالو اس میں۔“ اللہ رکھا کمہار نے اپنی بیٹی مہرین سے کہا جو بہت دلچسپی سے اپنے بابا کو مٹی کے برتن بناتے ہوئے دیکھ رہی تھی۔مہرین نے مٹی میں تھوڑا سا پانی ملایا جس سے وہ مزید ملائم ہو گئی۔وہ بے چینی سے اپنی باری کا انتظار کر رہی تھی، کیونکہ اس بچی ہوئی مٹی سے اب کھلونے بننے تھے۔\nمہرین کے بابا بڑی مہارت سے مٹی کے چھوٹے چھوٹے کھلونے بنا رہے تھے۔آہستہ آہستہ مہرین نے بھی کھلونے بنانے شروع کیے۔ابتداء میں تو مٹی سنبھالنا ذرا مشکل تھا، لیکن بابا کی بتائی ترکیب سے وہ جلد ہی سیکھ گئی۔سورج ڈھلنے سے پہلے ہی سارا کام ختم ہو گیا تھا۔بابا بہت خوش تھے، کیونکہ مہرین نے بڑی دل جمعی سے کام کیا تھا۔\n”اللہ کا شکر ہے کہ کام پورا ہوا۔\nاب بتاؤ میں اپنی بیٹی کے لئے شہر سے کیا لاؤں؟“\n”چمک!“ مہرین نے چہکتے ہوئے کہا۔\n”چلو بھئی ہم اپنی بیٹی کے لئے چمک لے آئیں گے۔“ بابا نے مسکراتے ہوئے کہا۔صبح مہرین اسکول جانے کے لئے اُٹھی تو بابا پہلے ہی برتن لے کر شہر جا چکے تھے۔مہرین کا اسکول چند بوسیدہ دیواروں اور پھٹی ہوئی دری پر مشتمل تھا۔سہولیات کی عدم دستیابی کے باوجود اس کی اُستانیاں پوری ذمے داری سے اپنا فرض ادا کر رہی تھیں۔\nشام کو بابا گھر لوٹے تو خاصے تھکے ہوئے اور پریشان تھے۔فروخت نہ ہونے کے برابر تھی۔بمشکل چند ایک مٹکے، گلک اور تھوڑے سے کھلونے ہی فروخت ہو سکے، لیکن وہ پھر بھی اپنی بیٹی کے لئے چمک ضرور لائے۔\n”ایک چمک کی ہی فرمائش تو کی تھی بیٹی نے، کیسے نہ لے کر آتا۔“ بابا نے چمک اماں کو دیتے ہوئے کہا۔\n”میں تو سوچ رہی تھی کہ تھوڑے سے پیسے مل جائیں گے تو مہرین کے لئے اسکول کے جوتے خرید لیتے۔\nایک سال ہو گیا ہے پھٹے ہوئے جوتے پہن کر اسکول جاتے ہوئے۔“ اماں نے اپنی پریشانی کا ذکر کیا۔وہ پھکنی سے پھونک مار کر چولہے میں آگ کی لو صحیح کر رہی تھیں۔صبح مہرین سو کر اُٹھی تو اس کی خوشی کا ٹھکانا نہ رہا جب اماں نے اس کے ہاتھ میں رنگ برنگی چمک سے بھری چھوٹی چھوٹی شیشیاں دیں۔مہرین کا تو بس نہیں چل رہا تھا کہ وہ سارے گھر کو چمکا دے۔\nدوپہر کو سب کی نظروں سے اوجھل مہرین ایک کونے میں بیٹھی تھی۔اس کے سامنے رنگ برنگی چمک کی چھوٹی چھوٹی شیشیاں تھیں اور ساتھ میں ملائم سی مٹی۔مہرین نے تھوڑی سی چمک مٹی پر لگائی تو وہ خوب صورت لگنے لگی۔مہرین نے سرخ، نیلی، گلابی اور زرد رنگ کی چمک والی مٹی تیار کی۔اب وہ بہت مہارت اور احتیاط سے چھوٹے چھوٹے کھلونے بنا رہی تھی۔مہرین اپنے کام میں اس قدر مگن تھی کہ اسے پتا ہی نہ چلا کہ کب سورج غروب ہو گیا۔\nبابا نماز پڑھ کر آئے تو مہرین کے سامنے کھلونوں کا ڈھیر دیکھ کر حیران رہ گئے۔اندھیرے میں کھلونے ستاروں کی طرح جھلملا رہے تھے۔\n”اماں، بابا! دیکھا کتنے پیارے لگ رہے ہیں کھلونے۔“ مہرین سرخ رنگ کا چولہا، ایک ہانڈی دکھاتے ہوئے بولی۔\n”یہ تو بالکل ستاروں کی طرح چمک رہے ہیں۔“ بابا نے کھلونے ہاتھ میں لیتے ہوئے کہا۔مہرین کی خوشی تو دیدنی تھی۔\nدوسرے دن بابا کے ساتھ مل کر مہرین نے پرانے کھلونوں پر بھی چمک لگا دی۔مختلف زاویوں کی پھول پتیوں نے کھلونوں پر چار چاند لگا دیے تھے۔شام ہونے کو آئی تھی اور بابا ابھی تک نہیں آئے تھے۔ابھی اماں اور مہرین یہ سوچ ہی رہے تھے کہ بابا کی آواز آئی۔\n”ارے میری پیاری بیٹی کہاں ہے؟“ بابا نے آتے ہی مہرین کا پوچھا جو دوڑ کر بابا سے لپٹ گئی۔بابا بہت خوش تھے۔\nان کے ہاتھ میں دو تھیلیاں بھی تھیں۔\n”مہرین کی ماں، آج تو اللہ نے بڑا کرم کیا۔مہرین کے چمکی والے کھلونے تو لوگوں کو ایسے بھائے کہ ایک بھی نہیں بچا، بلکہ لوگوں نے تو فرمائش تک کر دی کہ اگلی بار آؤ تو زیادہ کھلونے لانا۔بابا خوشی خوشی اماں کو بتانے لگے۔کھلونے دیکھنے کی وجہ سے لوگ برتنوں میں بھی دلچسپی لینے لگے، ماشاء اللہ، آج تو بہت اچھی فروخت ہوئی ہے۔\nاللہ سلامت رکھے میری بیٹی کو۔“\n”اللہ برکت دے، لیکن آنے میں اتنی دیر کیوں ہو گئی۔“\n”ارے بھئی اس کے جوتے لینے میں دیر ہو گئی۔بابا نے تھیلی میں سے جوتے نکال کر دکھائے، تو مہرین خوشی سے پھولے نہ سمائی۔رات کے کھانے پر اماں نے سب کو مٹھائی دی جو بابا شہر سے لائے تھے۔آنگن خوشیوں سے مہک رہا تھا اور چمکی والے کھلونے خوشیوں میں چار چاند لگا رہے تھے۔“",
    "url": "https://www.urdupoint.com/kids/detail/moral-stories/chamki-wale-khilone-2846.html?lang=ur"
  },
  {
    "story_id": "UP_0070",
    "story_title": "Importance Of Plants - Article No. 2844",
    "story_text": "چندہ خان\nآج اسکول میں پودوں کی اہمیت و افادیت سے متعلق ایک سیمینار منعقد کیا گیا تھا، جس کا نام ”پودے ہمارے دوست“ رکھا گیا تھا۔سب بچوں نے پودوں کی اہمیت، پودوں کے ہماری زندگی پر اثرات، پودوں کی اقسام اور ان کے بے شمار فوائد پر بہترین تقاریر پیش کیں۔آخر میں مہمانانِ گرامی نے بھی پودوں کی اہمیت اُجاگر کرنے کے لئے تقاریر کریں اور پھر ان بچوں سے یہ وعدہ بھی لیا وہ سب بھی ہمارے ملک کو سرسبز و شاداب بنانے اور آلودگی کے مسائل سے نمٹنے کے لئے اپنے اپنے حصے کا کردار ادا کرنے کے لئے کم از کم ایک پودا ضرور لگائیں۔\nسب بچوں نے فیصلہ کیا کہ وہ ایک پودا اپنے اپنے گھروں میں اور ایک ایک پودا اپنے اسکول کے لان میں بھی لگائیں گے۔\nاگلے دن سب بچے اپنی پسند کا پودا لائے اور مل کر اسکول کے لان میں پودے لگائے، کچھ بچوں نے پھولوں کے، کچھ نے پھل سبزیوں کے اور کچھ نے صرف پتوں والے پودے لگائے۔بچوں نے اس کو شجرکاری مہم کا نام دیا۔نونہالو! آپ بھی کم از کم ایک پودا ضرور لگائیں، کیونکہ پودے نہ صرف ہریالی کا باعث بنتے ہیں، بلکہ یہ ہمیں آکسیجن بھی فراہم کرتے ہیں اور دنیا میں تیزی سے بدلتے موسم کو بہتر کرنے میں اہم کردار ادا کرتے ہیں۔اس کے علاوہ پودے ایک بہترین صدقہ جاریہ بھی ہیں۔",
    "url": "https://www.urdupoint.com/kids/detail/moral-stories/importance-of-plants-2844.html?lang=ur"
  },
  {
    "story_id": "UP_0071",
    "story_title": "Konpal Ki Kahani - Article No. 2843",
    "story_text": "ہادیہ اعظم\nمحلے میں بارش ہو رہی تھی اور چند بچے باہر کھیل رہے تھے۔انھوں نے دیکھا کہ ہوا کے زور سے ایک درخت سے پھل نیچے نرم زمین پر گر رہے ہیں۔وہ قریب گئے۔یہ پھل گرنے کا منظر غور سے دیکھ کر واپس آ گئے۔وہ روز وہاں کھیلنے جاتے تھے۔ایک دن انھوں نے دیکھا کہ جہاں پھل گرا تھا، وہاں ایک ننھی کونپل نکل چکی تھی۔\nبچوں نے اسے بڑی دلچسپی سے دیکھا اور سوچا کہ یہ کونپل بڑی ہو کر کیسی ہو گی؟ اب اس کونپل کا بغور مشاہدہ کرنا ان بچوں کا معمول بن گیا۔وہ اس کو پانی بھی دینے لگے۔یہاں تک کہ اس ننھی کونپل نے ایک خوبصورت پودے کی شکل اختیار کر لی۔جس پر اکثر تتلیاں منڈلانے آ جاتیں۔یہ سب دیکھ کر ایک سمجھدار بچے کے ذہن میں ترکیب آئی۔\nاس نے اپنے دوستوں کو جمع کیا اور کہا:”کیوں نہ ہم اس جگہ اور آس پاس کی خالی جگہ پر مزید درخت لگائیں؟“\nسب بچوں نے خوشی خوشی اس تجویز پر عمل کرنے کا فیصلہ کیا۔\nاب جب بچوں کو وقت ملتا یا انھیں اسکول سے چھٹی ہوتی، ہو بچے اپنے گھروں سے مختلف قسم کے بیج اور چھوٹے پودے لے آتے اور اسے ننھے پودے کے آس پاس لگاتے جاتے۔پودے بڑے ہوتے گئے۔وہ ان کو پانی دیتے، سوکھے پتے الگ کرتے، ان کی حفاظت کرتے اور انھیں پروان چڑھانے میں اپنا کردار ادا کرتے۔وقت گزرتا گیا اور چند سالوں بعد وہ جگہ ایک خوبصورت باغ میں تبدیل ہو گئی۔\nہر طرف رنگ برنگے پھول کھلے تھے، درختوں پر پرندے چہچہاتے تھے، کئی درختوں پر پرندوں نے اپنے گھونسلے بنا لئے تھے اور ایک سکون بھرا منظر تھا۔بچوں نے اس باغ کو بہت محبت اور محنت سے سنوارا۔وہ اس پر بہت فخر محسوس کرتے کہ کیسے ایک چھوٹی سی کونپل سے ایک چھوٹی سی جنت ارضی وجود میں آ گئی۔\nایک دن ان بچوں نے سوچا کہ کیوں نہ اس باغ کو ایک مثال بنا کر دوسروں کو بھی درخت لگانے کی ترغیب دیں۔\nانھوں نے ایک تنظیم بنائی جس کا نام ”ٹری فاؤنڈیشن“ رکھا۔اس تنظیم کا مقصد تھا کہ ہر جگہ درخت لگائے جائیں، ماحول کو صاف ستھرا بنایا جائے اور زمین کو سرسبز و شاداب رکھا جائے۔یوں ایک چھوٹی سی کونپل کی کہانی ایک خوبصورت باغ اور ایک بڑے مقصد میں بدل گئی، جو ان بچوں کی محنت، محبت اور عزم کا نتیجہ تھا۔",
    "url": "https://www.urdupoint.com/kids/detail/moral-stories/konpal-ki-kahani-2843.html?lang=ur"
  },
  {
    "story_id": "UP_0072",
    "story_title": "Kam Zarf - Article No. 2842",
    "story_text": "جدون ادیب\nوفات سے پہلے والد صاحب نے ایک چلتا ہوا اسکول میرے حوالے کیا اور اب حال یہ تھا کہ ان برسوں میں میرے پاس آدھے بچے رہ گئے تھے۔ہزار جتن کر کے بھی اسکول آگے نہیں بڑھ رہا تھا اور یوں لگ رہا تھا کہ مجھے اسکول بند کرنا پڑے گا۔بطور ایک مالک اور اسکول پرنسپل میں نے اسکول میں ہمیشہ مناسب طریقے اختیار کیے، تاکہ اسکول میں پڑھنے والے بچے بھی اچھے انسان بن سکیں، مگر ایسا نہیں تھا، اسکول کے بچے اخلاقی اور تعلیمی دونوں لحاظ سے پیچھے تھے اور میں سمجھ نہیں پا رہا تھا کہ ایسا کیوں کر ہو رہا ہے۔\nپھر بہت کچھ کھو کر اپنی ناکامی کی وجہ پتا چل گئی۔میں نے اپنا جائزہ لیا۔بظاہر میں معاشرے کا ایک معزز انسان تھا، مگر حقیقت میں ایسا نہیں تھا اور ویسے بھی ہر انسان کی طرح میں خود کو دوسرے سے اعلیٰ ہی سمجھتا تھا، مگر پھر میں نے جانا کہ میں ایک کم ظرف انسان ہوں۔\nشاید میرے کامیاب نہ ہونے کی وجہ بھی یہی تھی۔\nاصغر صاحب بھی میری طرح ایک اسکول چلاتے تھے۔\nایک طرح سے وہ میرے کاروباری رقیب تھے۔ان کا اسکول میرے والد صاحب کے زمانے میں کوئی خاص مشہور نہ تھا، مگر پھر وہ رفتہ رفتہ نمایاں ہوتے گئے اور اب وہ بہت سے والدین کی پہلی ترجیح بن چکے تھے۔گزشتہ سال اپنے اسکول کی سالانہ تقسیم نتائج کی تقریب میں، میں نے اصغر صاحب کو بھی مدعو کیا تھا۔پروگرام کمیونٹی ہال میں تھا۔اسٹیج پر میں نے بلدیاتی نمائندوں اور کچھ سرکاری افراد کو اور پہلی رَو میں خاص دوستوں اور والدین کو بٹھایا۔\nاصغر صاحب ہال میں کسی کونے کھدرے میں بیٹھ گئے تھے۔وہ ایک معزز انسان تھے اور اس وقت ایک لمحے کے لئے مجھے خیال آیا کہ میں نے زیادتی کی ہے۔مجھے ان کو اسٹیج پر یا کم از کم ہال میں پہلی نشست پر بٹھانا چاہیے تھا، مگر پھر میں نے اپنے ذہن سے یہ سوچ کر نکال دیا کہ اس طرح ان کو میری تقریب میں پذیرائی اور شہرت ملتی اور یہ میری کاروباری ساکھ کے لئے نقصان دہ تھا۔\nچند ماہ بعد اسی ہال میں اصغر صاحب نے سالانہ تقریب کا انعقاد کیا اور مجھے بھی مدعو کیا۔میں جانا نہیں چاہتا تھا، مگر ظاہر ہے جانا پڑا اور جیسا سلوک میں نے اصغر صاحب کے ساتھ کیا تھا، ویسے ہی توقع کے ساتھ میں اس وقت ہال میں پہنچا جب پروگرام شروع ہو چکا تھا اور میں پچھلی نشستوں پر جا کر بیٹھ گیا۔اصغر صاحب تقریب میں آنے والے مہمانوں کا شکریہ ادا کر رہے تھے۔\nپھر ان کی نظر مجھ پر پڑی۔انھوں نے مجھے دیکھ کر ہاتھ ہلایا اور دوسرے ہاتھ میں مائک پکڑ کر کہا:”ہماری خوش قسمتی ہے کہ سر سہیل خان ہمارے درمیان تشریف لا چکے ہیں۔تعلیمی میدان میں ان کی خدمات کسی سے ڈھکی چھپی نہیں۔آپ ہمارے لئے باعثِ احترام اور خوش قسمتی کا سبب ہیں۔آپ سب کی پُر زور تالیوں میں ان سے درخواست ہے کہ آئیں اور اسٹیج پر تشریف فرماں ہوں۔\nہال میں موجود لوگوں نے زبردست تالیوں سے میرا استقبال کیا۔مجھے اس سلوک کی اُمید نہ تھی اور میرا طرزِ عمل ایسا رہا تھا کہ بدلے میں ایسے سلوک کا مستحق نہ تھا، مگر یہی فرق تھا مجھ میں اور اصغر صاحب میں وہ ایک اعلیٰ ظرف انسان تھے اور میں کم ظرف! اپنی نشست سے اسٹیج تک کا سفر چند لمحوں کا، مگر میرے لئے بہت طویل تھا اور میں نے انہی لمحوں میں زندگی کا سب سے اہم سبق سیکھ لیا تھا اور ساتھ ہی اپنی ناکامی کی وجوہ بھی پتا چل گئی تھیں۔\nمیں نے اسٹیج پر پہنچ کر اصغر صاحب سے مصافحہ کیا اور ان کی آنکھوں میں جھانکا، مگر وہاں خلوص کے سوا کچھ نظر نہ آیا۔اس پروگرام کے بعد میں صحیح معنوں میں تبدیل ہو گیا۔میری شخصیت میرے سوچنے کا انداز بھی بدل گیا۔مجھے انکسار اور توکل جیسی اعلیٰ صفات حاصل ہوئیں۔میں نے اپنی اصلاح کی، اپنے اندر سے غرور کو ختم کیا تو گویا مجھے کامیابی کا حقیقی راستہ مل گیا تھا۔",
    "url": "https://www.urdupoint.com/kids/detail/moral-stories/kam-zarf-2842.html?lang=ur"
  },
  {
    "story_id": "UP_0073",
    "story_title": "Nafarmani Ki Saza - Article No. 2841",
    "story_text": "ماہ نور خان\nوہ ایک بہت شرارتی چوہا تھا، جو اپنے ماں باپ کے ساتھ رہتا تھا۔اس گھر میں ایک بلی بھی اپنے بچوں کے ساتھ رہتی تھی۔بلی کسی کو کچھ نہ کہتی، لیکن جب کوئی اس کے بچوں کو تنگ کرنے کی کوشش کرتا تو وہ برداشت نہ کرتی۔چوہے کے ماں باپ نے اسے سختی سے تاکید کی تھی کہ وہ بلی اور اس کے بچوں سے کوئی شرارت نہ کرے، لیکن اس نے یہ بات سنی اَن سنی کر دی، پھر اس کے ذہن میں ایک شرارت سوجھی۔\nبلی جب رات کو اپنے بچوں کے ساتھ سو رہی تھی تو وہ چپکے سے اُٹھ کر بلی کے پاس گیا اور اپنے تیز نوکیلے دانتوں سے بلی کو زور سے کاٹ کر بھاگ گیا۔بلی کی یکدم آنکھ کھل گئی، لیکن چوہا یہ جا، وہ جا۔\nتب سے بلی کو تنگ کرنا چوہے کا روز کا معمول بن گیا۔\nبے چاری بلی اس کو پکڑنے کے لئے دوڑ لگاتی، لیکن چوہا ہمیشہ ہی گھر کے کسی کونے یا سوراخ سے بھاگ جاتا۔\nچوہے نے جب دیکھا کہ بلی کچھ نہیں کر پا رہی تو اب وہ بلی کے بچوں کو چھیڑنے لگا۔ایک دن جب بلی کے بچے کھانا کھا رہے تھے، وہ جلدی سے ان کا کھانا لے کر بھاگ گیا۔بلی نے دیکھا تو وہ اس کے پیچھے پیچھے بھاگی، لیکن وہ ہمیشہ کی طرح وہاں سے بھاگ نکلا۔اب بلی نے چوہے کو سبق سکھانے کا فیصلہ کیا۔\nبلی کو معلوم تھا کہ چوہا زیادہ تر کون سے راستے سے آتا جاتا ہے۔\nاس نے وہاں پر ایک شکنجہ رکھ دیا اور اس پر کھانے کی چیزوں کے چھوٹے چھوٹے ٹکڑے رکھ دیے۔چوہا جب دوبارہ شرارت کی نیت سے وہاں جانے لگا تو اس کی ناک میں فوراً ہی کھانے کے ٹکڑوں کی مہک آنے لگی اور وہ بے اختیار اسی طرف بڑھنے لگا۔جیسے ہی وہ ٹکڑوں کو کھانے کے لئے شکنجے پر چڑھا تو اچانک شکنجے میں پھنس گیا۔اس نے شکنجے سے خود کو چھڑانے کی بہت کوشش کی، لیکن کوئی فائدہ نہ ہوا۔اب اسے اپنے ماں باپ کی نصیحت یاد آئی کہ کیوں وہ اسے بلی اور اس کے بچوں کو تنگ کرنے سے منع کرتے تھے۔اسے اپنی غلطی کا شدت سے احساس ہونے لگا، لیکن پھر چوہا دیکھتے ہی دیکھتے تڑپتے ہوئے مر گیا۔",
    "url": "https://www.urdupoint.com/kids/detail/moral-stories/nafarmani-ki-saza-2841.html?lang=ur"
  },
  {
    "story_id": "UP_0074",
    "story_title": "Qazi Ka Insaaf - Article No. 2839",
    "story_text": "شائستہ بٹ\nایک گاؤں میں ارمان نامی آدمی رہتا تھا اُس کے پاس کوئی نوکری نہیں تھی۔ایک دن اُس نے سوچا کہ وہ نوکری ڈھونڈنے شہر جائے گا۔اُس کے پاس صرف تین اشرفیاں تھیں۔وہ اپنے سفر پر نکل گیا۔جب وہ شہر پہنچا تو اُسے وہاں بہت سے لوگ مختلف کام کرتے نظر آئے تو وہ خوش ہو گیا کہ اُسے یہاں نوکری ضرور مل جائے گی، مگر سب سے پہلے کہیں رہنے کی جگہ چاہیے۔\nاُس نے دیکھا کہ ایک گھر کے باہر لکھا ہے ”اوپر والا کمرہ خالی ہے۔“ اُس نے سوچا کہ وہ یہاں رہ سکتا ہے۔دروازہ کھٹکھٹایا تو اندر سے غصے سے بھرا آدمی باہر آیا اور پوچھا کیا چاہیے۔ارمان نے کہا کہ مجھے رہنے کے لئے کمرہ چاہیے۔آدمی نے کہا کہ کرایہ تین اشرفیاں ہو گا۔\nارمان گھبرا گیا کہ اُس کے پاس تو تین ہی اشرفیاں ہیں۔اس نے کہا کہ میرے پاس صرف تین اشرفیاں ہیں اور میں نے نوکری بھی تو ڈھونڈنی ہے، میں تینوں نہیں دے سکتا آپ تھوڑا کم کر دیں۔\nآدمی نے پھر کہا ”تین اشرفیاں“۔ارمان کی مجبوری تھی اُس نے تین اشرفیاں دے دیں اور اُسے کمرہ مل گیا۔صبح اُٹھنے کے بعد اسے اتنی لذیذ خوشبو آئی کہ وہ اس کی جانب چل پڑا، چلتے چلتے نیچے وہ اُس آدمی کے پاس پہنچ گیا جو سوپ بنا رہا تھا۔وہاں لوگوں کا رش تھا۔ارمان کو بھوک لگی ہوئی تھی اس نے بھی سوپ مانگا تو آدمی نے کہا ”تین اشرفیاں“۔ارمان نے کہا کہ میرے پاس کوئی اشرفی نہیں ہے۔\nآپ مجھے ایسے ہی سوپ دے دیں لیکن آدمی نے کہا ”تین اشرفیاں“۔ارمان نے کہا میرے پاس کوئی اشرفی باقی نہیں ہے۔آپ مدد کریں لیکن آدمی نے کہا ”تین اشرفیاں“۔مجبوراً اُسے بھوکا رہنا پڑا۔خیر وہ واپس آ کر کمرے کی بالکنی میں بیٹھ گیا اور سوچا کہ سوپ کی خوشبو ہی سونگھ لوں شاید بھوک مٹ جائے۔آدمی نے دیکھ لیا اور اُسے بہت غصہ آیا کہ وہ اس کے سوپ کی خوشبو چرا رہا ہے۔\nاُس نے ارمان کو اپنے پاس بلایا اور کہا تم میرے سوپ کی خوشبو چوری کر رہے تھے ناں، اب تمہیں اس کی قیمت چکانی ہو گی۔\nارمان نے بہت کہا کہ میں نے سوپ کی خوشبو نہیں چرائی لیکن آدمی اُسے لے کر گلی کے کونے میں لے گیا۔جو خود کو قاضی کہتا تھا۔دونوں نے قاضی کو اپنی اپنی کہانی بتائی۔کچھ دیر بعد قاضی نے اپنا فیصلہ سنایا۔وہ کہنے لگا ارمان نے تمہارے سوپ کی خوشبو چرائی ہے، یہ لو اس کی قیمت، یہ کہتے ہوئے قاضی نے اپنی میز پر ایک ایک کر کے تین اشرفیاں پھینکیں۔\nتین بار․․․”ٹھن ٹھن ٹھن“ کی آواز آئی۔قاضی نے کہا۔تمہیں سوپ کی خوشبو کی قیمت مل گئی۔غصیلا آدمی کہنے لگا ”مگر یہ تو صرف آواز تھی۔“ قاضی نے کہا،”ارمان نے سوپ کی خوشبو چرائی ہے، سوپ نہیں تو تمہیں میں نے سکوں کی آواز سے قیمت چکا دی ہے۔“ عقلمندی سے ہر معاملے کا حل نکل سکتا ہے۔",
    "url": "https://www.urdupoint.com/kids/detail/moral-stories/qazi-ka-insaaf-2839.html?lang=ur"
  },
  {
    "story_id": "UP_0075",
    "story_title": "Pur-Asrar Ghaar - Article No. 2838",
    "story_text": "سدرہ سوزر\nمنصور گاؤں میں اپنی ماں کے ساتھ رہا کرتا تھا۔اس کے والد کا انتقال ہو چکا تھا اور اب وہ اپنے اور ماں کے گزر بسر کے لئے لکڑیاں جمع کرتا اور ان سے کچھ بنا کر بازار بیچ آتا۔ایک دن معمول کے مطابق وہ لکڑیاں جمع کرنے لگا کہ اچانک اسے ایک ایسا درخت نظر آیا جو بیچ سے کٹا ہوا تھا اور اندر جیسے کوئی غار کا راستہ تھا۔\nایک بونا اس کے سامنے آ گیا۔وہ کچھ دیر کے لئے سکتے میں آ گیا۔بونا اس سے مخاطب ہوا:”کیا ہوا لڑکے! تم یہاں جنگل میں کیا کر رہے ہو؟“\nمنصور نے جواب دیا:”کچھ نہیں بس یہاں قریب سے لکڑیاں جمع کرنے آیا تھا۔“\nبونے نے کہا:”اچھا تو تم وہ ہی ہو جو یہاں روز آتے ہو اور لکڑیاں کاٹ کر لے جاتے ہو۔\nمنصور نے ہاں میں سر ہلایا۔\nبونے نے پھر کہا:”کیا تمہیں معلوم ہے تم اپنا گھر چلانے کے لئے پرندوں کا گھر ویران کر جاتے ہو، درختوں کو کاٹ کر اپنے لئے بہت سی چیزیں بناتے ہو، مگر پودا یا بیج کبھی نہیں لگاتیں۔\nتم قریب سے ہی لکڑیاں لے لو، مگر ایک درخت کے بدلے ایک درخت لگاؤ۔اس طرح یہاں کی ہریالی کو نقصان بھی نہیں ہو گا اور تم لوگوں کا کام بھی نہیں رکے گا۔“ منصور نے اس کام کے لئے ہامی بھری اور اس نئے سبق کے لئے بونے کا شکریہ ادا کیا اور گھر جا کر اس نے یہ فیصلہ کیا کہ اب وہ ایک درخت کے بدلے ایک درخت ضرور لگائے گا۔",
    "url": "https://www.urdupoint.com/kids/detail/moral-stories/pur-asrar-ghaar-2838.html?lang=ur"
  },
  {
    "story_id": "UP_0076",
    "story_title": "Kaanton Ke Darmiyan - Article No. 2837",
    "story_text": "عروج سعد\nساتھیو! یہ قصہ ہے بِیّا کا جسے انگریزی\nمیں کہتے ہیں۔کہانی سنانے سے پہلے بِیّا کے بارے میں کچھ بتا\nدوں۔یہ ہمارے یہاں پائے جانے والی عام چڑیوں سے ملتا جلتا پرندہ ہوتا ہے۔ان\nکے پَر زیادہ تر بھورے ہوتے ہیں، مگر پیٹ اور سر پر پیلے بال ہوتے\nہیں۔جبکہ کچھ اقسام ایسی بھی ہوتی ہیں جن کے تقریباً تمام ہی پَر پیلے ہوتے\nبہرحال ان کی بہت ہی خاص بات یہ ہے کہ ان کا گھونسلا دوسرے پرندوں کے\nگھونسلوں سے بالکل مختلف ہوتا ہے۔یہ پرندے اپنا گھونسلا درخت کے تنے میں\nسوراخ کر کے یا کسی شاخ کے اوپر نہیں بناتے، بلکہ ان کے گھونسلے کسی ٹہنی\nسے اُلٹے لٹکے ہوئے ہوتے ہیں اور ہوا کے جھونکوں کے ساتھ جھولتے رہتے\nہو گئے نا حیران؟ ان کے گھونسلوں میں آنے جانے کا راستہ نیچے کی طرف سے\nہوتا ہے، لیکن اس کے باوجود یہ اور ان کے انڈے بچے بھی لٹکتے ہوئے\nگھونسلوں سے نہیں گرتے ہیں۔\nمزید حیرانی کی بات یہ ہے کہ یہ اپنے گھر تنکوں\nکے بجائے نرم نرم گھاس کی ایک ایک پتی کو بڑی مہارت کے ساتھ بُن کر تیار\nکرتے ہیں۔بِیّا چڑیاں یہ کام اس قدر محنت اور نفاست سے کرتی ہیں کہ انھیں\nدیکھ کر انسان اللہ کی قدرت کا قائل ہو جاتا ہے۔اب آپ کہانی پڑھیے۔\nدریا کے کنارے ایک جنگل میں بِیّا چڑیوں کی ایک بستی آباد تھی۔موسمِ بہار\nختم ہونے کو تھا۔\nاس دن برگد کے درخت کی سب سے اونچی شاخ پر کچھ زیادہ ہی\nہلچل نظر آ رہی تھی۔دراصل اس دن بِیّا چڑیوں کا بہت اہم اجلاس ہونے والا\nتھا۔تقریباً تمام ہی نَر بِیّا وہاں موجود تھے اور کیوں نہ ہوتے؟ آخر\nمعاملہ ان کی آنے والی نسلوں کی بقا کا تھا۔شاخ پر بہت سی نازک نازک ٹہنیوں\nکو ایک کے اوپر ایک جما کر اسٹیج بنایا گیا تھا جس پر ان کی بستی کا سب سے\nعقل مند چڑا بڑی شان سے بیٹھا ہوا تھا۔\nاس کے جسم پر موجود پہلے پَر اس قدر\nچمکدار تھے کہ سورج کی روشنی میں ان سے سنہری شعائیں نکلتی محسوس ہوتی\nتھی۔اس لئے سب اسے سنہرا بانکا کہتے تھے۔\nاجلاس شروع کرنے کے لئے اس نے\nپَروں کے اشارے سے سب حاضرین کو خاموش ہو جانے کا اشارہ کیا۔موتی میاں نے،\nجو کہ سنہرے بانکے کے سب سے گہرے دوست تھے، آگے بڑھ کر بات شروع کی:”آج\nیہاں جمع ہونے کی وجہ آپ سبھی جانتے ہیں۔\nگرمیاں بس شروع ہونے ہی والی ہیں\nاور کچھ ہی دنوں میں ہمیں نئے گھونسلے بنانے کی تیاری شروع کرنی ہو گی، مگر\nمسئلہ یہ ہے کہ پچھلے کئی سالوں سے جب بھی ہم برگد اور شاہ بلوط کے درختوں\nپر اپنے گھر بناتے ہیں ظالم ریچھ اور چالاک لومڑی آ کر ہم پر حملہ کر دیتے\nہیں اور ہمارے انڈے اور بچے ہماری نظروں کے سامنے ہڑپ کر جاتے ہیں۔“\nتمام\nبِیّا چڑوں کے منہ لٹکے ہوئے تھے۔\nایک چڑے نے جھرجھری لی اور کہا:”ایک\nمرتبہ تو میری جان بھی جانے ہی والی تھی۔میں سو رہا تھا کہ اچانک ایک زرافے\nنے آ کر میرے گھر کو زور زور سے ہلانا شروع کر دیا۔جب اس نے اپنی کالی\nکالی آنکھوں سے میرے گھر میں جھانکا تو میرے بچوں نے ڈر کے مارے چیخنا\nچلانا شروع کر دیا۔جس پر زرافہ اپنے بڑے بڑے دانت نکال کر ہنسنے لگا۔میں نے\nاس کی بڑی منت سماجت کی تو اس نے ہماری جان بخشی۔\nبس اب بہت ہو گیا ہے اگر\nظلم کا یہ سلسلہ جاری رہا تو وہ وقت دور نہیں کہ جب ہماری نسل ہی دنیا سے\nختم ہو جائے گی۔“\nسنہرے بانکے نے اپنی دُم تین مرتبہ اوپر نیچے ہلائی\nاور کہا:”مگر اب ایسا نہیں ہو گا میرے دوستو! بے شک ہمارے دشمن طاقت میں ہم\nسے کہیں زیادہ ہیں، مگر اللہ تعالیٰ نے ہمیں بھی سوچنے سمجھنے کی صلاحیت\nدی ہے اور ہم انھیں طاقت سے نہیں، بلکہ تدبیر سے ہرائیں گے۔\nموتی میاں نے چونک کر کہا:”تو کیا تمہارے پاس کوئی ایسا طریقہ ہے جو ہمیں اس مستقل خوف سے نجات دلا دے؟“\nسنہرے\nبانکے نے سینے کو پھلا کر کہا:”کیوں نہیں، بہت سوچ بچار کے بعد جو تدبیر\nمیرے ذہن میں آئی ہے، اس پر عمل کرنے کے بعد ان شاء اللہ ہمارا دشمن کبھی\nہمارے اوپر حملہ نہ کر سکے گا۔“\nتمام بِیّا چڑوں کے چہرے خوشی سے جیسے کھل اُٹھے اور بڑے انہماک کے ساتھ سنہرے بانکے کی تجویز سننے لگے۔\nدوستو! جنگل کے جنوبی حصے میں ببول کے کانٹے دار درخت کثرت سے ہیں۔اگر ہم\nاُن درختوں پر اپنا مسکن بنائیں تو کانٹوں کی وجہ سے کوئی جانور ہمارے\nگھروں کے نزدیک آنے کا سوچ بھی نہ سکے گا۔جو بھی ہماری طرف بری نیت سے بڑھے\nگا، منہ کی کھائے گا۔“\n”بھئی واہ واہ۔“\n”کیا شاندار ترکیب ہے۔“\nایسی\nزبردست تجویز سن کر تمام چڑے پھُدکنے لگے۔\nآج بھی بِیّا چڑیاں چڑے اپنے\nنازک آرام دہ گھونسلے ببول، بیری یا کسی بھی کانٹے دار درخت پر بناتے ہیں،\nجس میں وہ اور ان کے بچے ہر خوف سے آزاد، ہنسی خوشی رہتے ہیں۔دشمن چاہے\nکتنا ہی طاقتور کیوں نہ ہو، عقل سے کام لے کر ہم اپنی حفاظت کر سکتے\nہیں۔سمجھ دار قومیں بھی اپنی آنے والی نسلوں کی بہتری کے لئے ایسی منصوبہ\nبندی کرتی ہیں کہ ان کا مستقبل محفوظ اور روشن ہو۔",
    "url": "https://www.urdupoint.com/kids/detail/moral-stories/kaanton-ke-darmiyan-2837.html?lang=ur"
  },
  {
    "story_id": "UP_0077",
    "story_title": "Anokhi Duniya - Article No. 2836",
    "story_text": "فلزا کائنات\nنومی دریا کے کنارے ایک قصبے میں اپنی بوڑھی نانی کے ساتھ رہتا تھا۔صبح وہ اسکول جاتا اور اسکول کے بعد قصبے کے ایک امیر مچھیرے کے پاس کام کرتا۔مچھیرا اس سے سخت محنت کرواتا، بات بات پر ڈانٹتا اور پھر اُجرت دینے میں بھی آنا کانی کرتا، لیکن نومی اپنی مالی مجبوری کی وجہ سے یہ نوکری نہیں چھوڑ سکتا تھا۔\nسخت محنت کے باوجود وہ اپنی تعلیم پر پوری توجہ دیتا اور بوڑھی نانی کا بھی پورا خیال رکھنے کی کوشش کرتا۔\nایک دن مچھیرے نے نومی کی ذرا سی غلطی پر اسے بہت ڈانٹا اور نوکری سے بھی نکال دیا۔نومی روتا ہوا ایک درخت کے نیچے آ بیٹھا۔تھوڑی دیر بعد پتوں میں سرسراہٹ سی ہوئی اور دیکھتے ہی دیکھتے ایک بونا ان کے پیچھے سے نمودار ہوا۔\nبونا نومی کے پاس آیا اور بولا:”تم کون ہو لڑکے اور روتے کیوں ہو؟“\nنومی ایک لمحے کے لئے حیران رہ گیا، لیکن پھر اس نے بونے کو سارا ماجرا کہہ سنایا۔\nبونے نے کہا:”تم اپنی بوڑھی نانی کا خیال رکھتے ہو اور خوب محنت سے اپنا کام کرتے ہو اور تعلیم بھی حاصل کرتے ہو۔ایسے بچوں کو اللہ ضرور بہترین اجر دیتا ہے۔تم دل چھوٹا نہ کرو اور آؤ میں تمہیں اپنا شہر دکھاؤں اور اپنے لوگوں سے ملاؤں۔“\nنومی بونے کا ہاتھ پکڑے درخت کے کھوکھلے تنے میں داخل ہوا تنگ سی سرنگ تھوڑی دیر بعد ایک چھوٹے، مگر پیارے سے شہر میں جا کھلی۔\nنومی وہاں دوسرے بونوں سے بھی ملا۔خوب سیر کی اور مزے مزے کی چیزیں کھائیں۔واپسی پر بونوں نے اسے بہت سے تحفے بھی دیے۔\nنومی خوشی خوشی گھر آیا اور نانی کو سارا حال بتایا۔نانی حیران ہوئیں، لیکن ساتھ ہی نومی کی تنبیہ کی کہ اس طرح بغیر بتائے نہیں جانا چاہیے تھا۔جب دونوں تحفے کھولنا شروع کیے تو معلوم ہوا کہ وہ سب ڈبے سونے چاندی اور قیمتی چیزوں سے بھرے ہیں۔نومی کو اطمینان ہوا کہ اب وہ دل لگا کر اپنی تعلیم حاصل کر سکتا ہے اور یوں نانی اور نومی شکر گزاری کے ساتھ خوشی خوشی رہنے لگے۔",
    "url": "https://www.urdupoint.com/kids/detail/moral-stories/anokhi-duniya-2836.html?lang=ur"
  },
  {
    "story_id": "UP_0078",
    "story_title": "Shamat E Jinn - Article No. 2835",
    "story_text": "مفسرہ نور\nاحمد اسکول سے واپس آ رہا تھا۔راستے میں اسے چمکتا ہوا چراغ نظر آیا۔دوپہر کی تیز دھوپ میں وہ چراغ سونے کا لگ رہا تھا۔احمد نے جھٹ چراغ اُٹھا لیا اور اسے اپنے بیگ میں ڈال دیا۔احمد اندر ہی اندر خوش ہو رہا تھا کہ اسے جادوئی چراغ مل گیا ہے۔وہ گھر جاتے ہوئے سوچنے لگا کہ اسے چراغ سے کون سی تین خواہش پوری کروانی چاہیے! گھر پہنچ کر احمد نے اپنا بیگ ہوا میں اُچھال کر صوفے پر پھینک دیا اور خود دوسرے صوفے پہ ڈھے گیا۔\nجوتے اُتار کر دائیں بائیں اُچھالے اور جرابیں بھی صوفے کے پاس چھوڑ دیں۔امی کچن سے آئیں تو افسوس سے احمد کو دیکھنے لگیں۔احمد کا روز کا یہی معمول تھا۔بہت سمجھانے کے بعد بھی احمد سست اور نکما ہوتا جا رہا تھا۔\nاس کی امی کھانا لے آئیں تو احمد نے بڑے بڑے نوالے بنائے اور کھانا کھا کے اُٹھ گیا۔اس کو اچانک چراغ یاد آیا تو گھبرا کر اپنا بیگ اُٹھایا۔\nاس کو ڈر تھا کہ کہیں چراغ بیگ پٹخنے کی وجہ سے ٹوٹ نہ گیا ہو۔اس نے چراغ بیگ سے نکالا تو چراغ کا منہ اُلٹا ہو گیا تھا۔اس کو خود پر غصہ آیا۔اگر چراغ ٹوٹ جاتا تو وہ کیا کرتا۔اس نے چراغ کو صاف کرنا شروع کیا تو چراغ سے دھواں نکلنے لگا۔احمد خوشی سے اچھلنے لگا۔دیکھتے دیکھتے پورے کمرے میں دھواں ہو گیا اور ایک بونا جن باہر آیا۔\n”کس نے اپنی شامت بلوائی؟“ بونا جن غصے سے کہنے لگا۔\n”میں نے، میں نے۔“ احمد نے اُچھلتے ہوئے کہا۔\nبونے جن نے غور سے احمد کو دیکھا اور کہا:”کیا نام ہے تمہا را؟ کیا شرارت کرتے ہو؟“\n”احمد نام ہے، مگر شرارت تو کچھ نہیں کرتا۔اب جلدی سے میری خواہش پوری کر دو۔“ احمد نے کہا۔\n”خواہش تو اچھے بچوں کی پوری ہوتی ہے اور میں الہ دین کا چراغ نہیں ہوں، بلکہ بُرے لوگوں کی شامت کا چراغ ہوں اور صرف تم ہی کو نظر آؤں گا۔\n“ جن کی بات سن کے احمد کو خوف آنے لگا۔\n”نہیں، میں بُرا نہیں ہوں۔تم واپس چلے جاؤ۔“ احمد نے چراغ اُٹھاتے ہوئے کہا۔\n”ہاہاہا! ایسے نہیں بچہ! پہلے میں تین دن تمہارے پاس رہوں گا۔اگر تم اچھے ثابت ہوئے تو واپس چلا جاؤں گا اور اگر بُرے نکلے تو سخت سزا دوں گا۔“ جن نے کہا۔\n”کیسی سزا؟“ احمد نے گھبراتے ہوئے پوچھا۔\n”سزا کے طور پر میں تمھیں اس چراغ میں بند کر دوں گا اور خود آزاد ہو کر تمہارے روپ میں تمہارے میں گھر رہوں گا۔\nیہ سنتے ہی احمد رونے لگا۔وہ تو سچ میں بہت بدتمیز تھا، سست تھا۔اس کی اس عادت کی وجہ سے اس کے امی ابو، دوست، اساتذہ سب پریشان تھے۔اسے یاد آیا کہ اس نے کیسے آ کر اپنا بستہ پھینکا تھا۔احمد بھاگتے ہوئے باہر گیا۔جرابیں اُٹھا کے جوتوں میں ڈالیں اور جوتوں کو سلیقے سے ان کی جگہ پر رکھا۔کھانے کے برتن اُٹھا کے سینک میں رکھے اور منہ دھو کر یونیفارم اُتار کر الماری میں رکھا۔\nاسے یہ سب کرنے میں زیادہ دیر بھی نہیں لگی۔امی، احمد کو تیزی سے کام کرتا دیکھ خوش ہو گئیں۔شام میں احمد کھیلنے جانے لگا۔اچانک اس کی نظر بونے جن پر پڑی، جو اس کی آج کی ڈائری کھولنے والا تھا۔ڈائری میں اس کا کام نا مکمل ہونے کا نوٹس تھا۔احمد نے بھاگتے ہوئے، جن سے اپنی کاپی لی اور اپنا ہوم ورک مکمل کرنے لگا۔اس نے جلدی جلدی اپنا کام کیا اور پھر خوشی خوشی کھیلنے کے لئے باہر چلا گیا۔\nاس کی امی، احمد میں آئی ہوئی تبدیلی پر بہت خوش ہوئیں۔\nاحمد نے باقی دو دن بھی اپنی ذمے داریوں کو پورا کرتے ہوئے گزارے۔آخری رات احمد بہت ڈرا ہوا تھا کہ خدا جانے جن کیا فیصلہ کرے۔رات کے نو بج رہے تھے۔سب رات کے کھانے کے لئے بیٹھے تھے کہ دروازے کی گھنٹی بجنے پر سب نے کھانا روک دیا۔احمد کے ابو کے کوئی پرانے دوست گھر آئے تھے، جو ساتھ میں اپنے بچے کو بھی لائے تھے۔\nبچے کو دیکھ کر اچانک احمد کا ڈر بڑھ گیا۔صرف احمد کو وہ بچہ بونے جن کے روپ میں نظر آ رہا تھا، جو ان کے ساتھ ان کا بیٹا بن کے آیا تھا۔\nاحمد اور وہ ساتھ بیٹھ گئے۔سب کھانا کھانے کے بعد باتیں کر رہے تھے۔اچانک ابو کے دوست نے کہا:”احمد کی شرارتیں کم ہوئیں یا اب بھی سست اور کام چور ہے؟“\nاحمد کو خوف سے پسینے آنے لگے کہ ضرور اب اس کے ابو اس کی باتیں بتا دیں گے اور جن اس کو بند کر دے گا۔\n”میرا بیٹا تو بہت اچھا ہو گیا ہے۔اپنے سارے کام وقت پر کرتا ہے۔سلیقے سے اپنی کتابیں اور چیزیں رکھتا ہے اور شرارت تو ہر بچہ کرتا۔بس اللہ کا شکر ہے کہ احمد چھوٹی چھوٹی چیزوں کا خود ہی خیال رکھتا ہے۔“ امی نے بتاتے ہوئے احمد کو گلے لگا لیا۔\nاحمد کو بھی احساس ہوا کہ اپنی چیزوں کا خیال رکھنا، اپنی ہر چیز میں لاپروائی نہ کرنا کتنا اچھا ہے۔\nچھوٹے چھوٹے کام کرنے سے بھی اس کا وقت خراب نہیں ہوتا تھا اور اب تو وہ اپنے امی ابو کا اچھا بچہ بن چکا تھا۔احمد نے دل میں پکا عہد کیا کہ وہ کبھی کسی کو شکایت کا موقع نہیں دے گا۔اس نے بونے جن کی طرف دیکھا جو اسے دیکھ کر مسکرا رہا تھا۔احمد بھی اسے دیکھ کر مسکرانے لگا۔احمد کو اب جن سے کوئی ڈر نہیں لگ رہا تھا، کیونکہ اس نے خود کو اچھا بنانے کا پکا عہد جو کر لیا تھا۔",
    "url": "https://www.urdupoint.com/kids/detail/moral-stories/shamat-e-jinn-2835.html?lang=ur"
  },
  {
    "story_id": "UP_0079",
    "story_title": "Main Pakistani Fauji Hoon - Article No. 2834",
    "story_text": "مسعود احمد برکاتی\nمجھے آپ اچھی طرح جانتے ہیں کہ میرا کام پاکستان کی حفاظت کرنا ہے۔پاکستان کو اس کے دشمنوں سے بچانا اور اس زمین کی حفاظت کرنا میرا فرض ہے۔یہ ایک ایسا فرض ہے جس کو ادا کر کے مجھے خوشی ہوتی ہے۔اس فرض کو میں صرف افسروں کے حکم سے ہی نہیں، بلکہ اپنے دل کے تقاضے سے بھی ادا کرتا ہوں۔\nمیں اپنے پیارے وطن کے دفاع کے لئے جو کچھ بھی کرتا ہوں، اس سے میری روح خوش ہوتی ہے۔بعض لوگ سمجھتے ہیں کہ میرا کام تباہی پھیلانا، نقصان پہنچانا اور لڑائی کرنا ہے، لیکن یہ صحیح نہیں ہے۔میرا کام جنگ کو روکنا اور امن قائم کرنا ہے۔\nبعض اوقات امن قائم کرنے کے لئے جنگ ضروری ہو جاتی ہے۔جب کوئی دوسرا ملک عقل سے کام نہیں لیتا، اس کی ہوس حد سے بڑھ جاتی ہے اور وہ دوسرے ملکوں پر بھی قبضہ کرنا چاہتا ہے یا ان کو کمزور کر کے فائدہ اُٹھانا چاہتا ہے اور جب وہ ان پر حملہ کر دیتا ہے تو میرا فرض ہو جاتا ہے کہ میں اس کا جواب دوں۔\nاپنے ملک میں اس کو گھسنے نہ دوں اور اس کو ظلم و زیادتی کا مزہ چکھاؤں۔اس وقت میں اپنی جان لڑا دیتا ہوں۔مجھے امن کے زمانے میں لڑنے کی تربیت اسی لئے دی جاتی ہے کہ اگر لڑائی ضروری ہو جائے تو پھر میں خوب لڑوں اور اپنی مہارت سے جنگ میں کامیابی اور فتح حاصل کروں۔آپ کو معلوم ہے جب بھی ایسا موقع آیا ہے تو میں نے، میرے ساتھیوں نے، میرے افسروں نے بے خوف ہو کر بڑی بہادری، حوصلے اور ہمت سے دشمن کا مقابلہ کیا ہے اور اس کو سبق سکھایا ہے اور کسی قربانی سے دریغ نہیں کیا۔\nہم نے اپنی جانیں قربان کر کے اپنے پیارے پاکستان کا دفاع کیا ہے۔حملہ آور کو کامیاب نہیں ہونے دیا ہے۔\nمیں اپنے ملک کی خدمت کے علاوہ اپنی قوم کی خدمت بھی کرتا ہوں۔جنگ کے علاوہ امن کے زمانے میں جب کوئی ہنگامی صورت پیدا ہوتی ہے اور شہروں میں بھی میری ضرورت پڑتی ہے تو میں حاضر ہوتا ہوں۔طوفانوں اور سیلابوں میں بھی ملک و قوم کی خدمت کر کے خوش ہوتا ہوں۔\nمجھے تربیت دی جاتی ہے، یعنی لڑنے اور دشمن کا مقابلہ کرنے کا فن سکھایا جاتا ہے۔مجھے بہترین ہتھیاروں کا استعمال بتایا جاتا ہے، لیکن مجھے یہ بھی بتایا گیا ہے کہ نظم و ضبط، حکم کی پابندی، وطن سے میری محبت، میرا ایمان، میرا جذبہ اور میرا کردار میری اصل طاقت ہے۔ایمان اور کردار انسان کو جو قوت عطا کرتے ہیں وہ ہر قوت پر غالب آ سکتی ہے۔میں ایک ”پاکستانی فوجی“ ہوں۔مجھے یہ قوت حاصل ہے اور یہی میری کامیابی کی ضامن ہے۔",
    "url": "https://www.urdupoint.com/kids/detail/moral-stories/main-pakistani-fauji-hoon-2834.html?lang=ur"
  },
  {
    "story_id": "UP_0080",
    "story_title": "Garmi Ka Sabab - Article No. 2832",
    "story_text": "شازیہ کاشف\n”بھائی! آج تو گرمی سے بُرا حال ہو رہا ہے۔“ احمد بجلی آتے ہی پنکھے کے سامنے بیٹھتے ہوئے بولا۔\n”ہاں میں بھی ابھی ابھی نہا کے آیا تھا، مگر کوئی فائدہ نہیں ہوا۔“ عبداللہ نے گھوم کر اسے اپنی پسینے سے کمر پر چپکی قمیض دکھائی۔\n”میرا تو باہر جا کر کھیلنے کو بھی دل نہیں کر رہا۔\n“ چھوٹا احمد اُداسی سے بولا۔\n”بیٹا! یہ گرمی بھی ہم انسانوں کی وجہ سے ہی بڑھ رہی ہے۔“ دادا جان کافی دیر سے ان کی گفتگو سن رہے تھے، اخبار تہہ کرتے ہوئے بولے۔\n”وہ کیسے دادا جان!“ دونوں نے ایک ساتھ حیرت سے پوچھا۔\n”بیٹا! یہاں انسان اپنی جہالت اور خود غرضی کی وجہ سے درختوں کی کٹائی کرتے رہے۔جس کے نتیجے میں عالمی درجہ حرارت میں تیزی سے اضافہ ہوا ہے۔\nیہ انتہائی گرمی کی لہر اسی کا نتیجہ ہے۔“ انھوں نے تفصیل سے بتایا۔\nوہ دونوں غور سے دادا جان کی باتیں سن رہے تھے۔شام کو دادا جان دونوں بچوں کو قریبی جنگل لے گئے، جہاں آدھے سے زیادہ جنگل میں درخت کٹے ہوئے تھے۔جگہ جگہ راکھ کا ڈھیر تھا۔اب وہ دونوں دادا جان کی بات کو بخوبی سمجھ رہے تھے۔\n”تو دادا جان! اس مسئلے کا کوئی حل بھی تو ہو گا؟“ عبداللہ نے ارد گرد دیکھتے ہوئے پوچھا۔\n”ہاں بچو! ہر مسئلے کا کوئی نہ کوئی حل ضرور ہوتا ہے۔اگر ہر انسان اپنے حصے کا درخت لگائے تو اس مسئلے پر قابو پایا جا سکتا ہے۔“\n”لیکن دادا جان! ہمارے لگائے درخت تو بہت دیر میں بڑے ہوں گے، ہے ناں؟“\n”کسی کے لگائے ہوئے درخت ہمیں فائدہ پہنچا رہے ہیں، ہمارے لگائے ہوئے درخت آنے والی نسل کو صاف ہوا اور ٹھنڈا موسم پہنچائیں گے۔“ انھوں نے پیار سے سمجھایا۔\nاگلے دن وہ دونوں بچے دادا جان کے ساتھ پھر اس جنگل میں موجود تھے۔دادا جان نے ان کی فرمائش پر ایک چھوٹا سا پودا لے کر دیا تھا۔",
    "url": "https://www.urdupoint.com/kids/detail/moral-stories/garmi-ka-sabab-2832.html?lang=ur"
  },
  {
    "story_id": "UP_0081",
    "story_title": "Naiki Ka Badla - Article No. 2831",
    "story_text": "جمیل احمد\nجنگل میں ندی کے کنارے ایک درخت کے تنے میں\nننھی چیونٹی نے اپنا گھر بنایا ہوا تھا وہ بہت محنتی اور سمجھدار تھی۔سارا\nدن کھانا جمع کرنے میں لگی رہتی۔اس نے اپنے گھر میں بہت سے بیج اور اناج کے\nدانے اکٹھے کر رکھے تھے، تاکہ برسات کے موسم میں اسے کھانا تلاش کرنے میں\nکوئی پریشانی نہ آئے۔\nگرمیوں کی ایک دوپہر چیونٹی کو پیاس محسوس ہوئی تو وہ\nندی کنارے گئی۔اچانک تیز ہوا کا ایک جھونکا آیا اور چیونٹی ندی میں گر\nگئی۔پانی بہت تیز اور گہرا تھا، وہ بہنے لگی۔ایک فاختہ ندی کے کنارے ایک\nدرخت پر بیٹھی چیونٹی کو بہتے دیکھ رہی تھی۔اس نے درخت سے ایک پتا توڑا اور\nاُڑ کر ندی میں چیونٹی کے پاس پانی میں پھینک دیا، چیونٹی نے فاختہ کو پتا\nپھینکتے دیکھ لیا تھا وہ فوری اُس پتے پر بیٹھ گئی، پتا پانی میں تیرتا\nہوا ندی کے کنارے آ لگا، چیونٹی خشکی پر آ گئی۔\nندی سے باہر آنے کے\nبعد اُس نے بی فاختہ کا شکریہ ادا کیا۔اس کے بعد ان دونوں میں دوستی ہو\nگئی۔وقت گزرتا گیا۔ایک دن بہت تیز طوفانی بارش ہو رہی تھی، ایسے میں فاختہ\nرزق تلاش کرنے کہیں جا نہ سکی، اپنے گھونسلے میں دبکی بیٹھی رہی۔سارا دن\nدرخت پر گزارنے کے بعد فاختہ کو بہت بھوک لگی۔جب شام ہو گئی اور بارش تھم\nگئی تو وہ زمین پر کھانے کے لئے اِدھر اُدھر ڈھونڈنے لگی لیکن کچھ نا ملا،\nاتنے میں چیونٹی اپنے گھر سے باہر آئی تاکہ فاختہ کی خیر خبر لے سکے، اُسے\nوہ سامنے ہی مل گئی۔\nکیا بات ہے تم بہت پریشان لگ رہی ہو۔چیونٹی نے پوچھا۔\nفاختہ نے کہا:”آج بارش کی وجہ سے کہیں نہ جا سکی کھانے کو بھی کچھ نہیں ملا بہت بھوک لگ رہی ہے۔لگتا ہے آج بھوکا ہی سونا پڑے گا۔“\nچیونٹی\nنے فاختہ سے کہا:”فکر کی کوئی بات نہیں میں نے اپنے گھر میں بہت سا اناج\nجمع کر رکھا ہے میں تمھیں لا کر دیتی ہوں وہ تیزی سے گئی اور گھر سے اناج\nکے دانے لا کر فاختہ کو دیئے۔\nفاختہ نے پیٹ بھر کر دانہ کھایا اور چیونٹی کا\nشکریہ ادا کیا۔“\nچیونٹی نے فاختہ سے کہا:”شکریہ کی کوئی بات\nنہیں تم نے میری جان بچائی تھی، میرا بھی فرض تھا کہ مشکل وقت میں تمہاری\nمدد کروں۔میں سارا دن محنت کر کے اناج اکٹھا کرتی ہوں، تاکہ بارش کے موسم\nمیں کام آ سکے۔تم بھی اناج اکٹھا کرنے میں میری مدد کرو ہم مل بانٹ کر\nکھایا کریں گے۔اب فاختہ اناج کے دانے اکٹھے کر کے چیونٹی کو دیتی، وہ انہیں\nاپنے گھر میں جمع کر لیتی، جب کبھی بارش کا موسم آتا چیونٹی اور فاختہ مل\nکر کھاتیں۔“\nبچو! اس کہانی سے ہمیں یہ سبق ملتا ہے کہ ہمیشہ ایک دوسرے کی مدد کرنی چاہیے اور مل بانٹ کر کھانا چاہیے۔",
    "url": "https://www.urdupoint.com/kids/detail/moral-stories/naiki-ka-badla-2831.html?lang=ur"
  },
  {
    "story_id": "UP_0082",
    "story_title": "Naiki Ki Talash - Article No. 2830",
    "story_text": "سمعیہ ارم اقبال\nوہ ایک ننھی منی پیاری سے نازک سی چڑیا تھی۔وہ چوں چوں کرتی گھروں کی منڈیر اور درخت کی شاخوں پر جاتی، جہاں دانہ دنکا ملتا، خود بھی کھاتی اور کچھ دانے چونچ میں رکھ کر کچھ فاصلے پر کھڑے برگد کے درخت پر موجود گھونسلے میں ڈال کر آ جاتی۔ننھی چڑیا کی خالہ بیمار تھیں اور دانہ تلاش کرنے درخت سے باہر نہیں جا سکتی تھیں، اس لئے وہ ہر روز ان کے لئے خوراک کا بندوبست کرتی تھی۔\nایک دن وہ خالہ کے گھونسلے میں دانہ ڈالنے گئی تو خالہ چڑیا وہاں نہیں تھی۔ننھی چڑیا کو فکر ہوئی۔وہ اُڑتی ہوئی خالہ کو تلاش کرتی رہی۔خالہ چڑیا نظر ہی نہیں آئی۔ننھی چڑیا تھک ہار کر ایک شاخ پر بیٹھ گئی۔\nاسی درخت کی دوسری شاخ پر چچا اُلّو کا گھونسلا تھا۔\nانھوں نے چڑیا کو بلا کر اس کے ہاتھ میں کاغذ کا ایک ٹکڑا تھما دیا، جس پر لکھا تھا:”میری ننھی بھانجی! میری طبیعت اب قدرے بہتر ہے، لہٰذا میں ہُد ہُد میاں کے ساتھ لمبی سیر کو جا رہی ہوں، کیونکہ معالج نے مکمل صحت یابی کے لئے سفر کرنے کا مشورہ دیا ہے۔\nمیں شام تک واپس آ جاؤں گی۔“ فقط تمہاری خالہ۔\nننھی چڑیا نے خط پڑھ کر سکون کا سانس لیا، پھر یکا یک چچا اُلّو سے کہا:”میں کب سے ایک شاخ سے دوسری شاخ، اس ڈال سے اُس ڈال اُڑتی پھر رہی ہوں۔آپ خاموش دیکھتے رہے۔مجھے پہلے ہی آواز دے کر یہ خط کیوں نہ دیا؟“\nچچا اُلّو نے اپنا چشمہ اُتار کر صاف کرتے ہوئے کہا:”ہر مشکل کے بعد ملنے والی آسانی کی قدر زیادہ ہوتی ہے۔\nتم اپنی خالہ کی فکر میں یہاں وہاں اُڑتی پھر رہی تھیں۔جب تھک کر بیٹھی اور خط پڑھا تو تمہارے منہ سے اطمینان کی ٹھنڈی سانس کے ساتھ شکر کا لفظ بھی نکلا۔میں فوراً بتا دیتا تو یہ بات تمہارے لئے غیر معمولی نہ ہوتی۔“\n”چچا جی! شکریہ، زندگی کا یہ سبق اچھا ہے۔میں اسے اپنے ذہن میں بٹھا لیتی ہوں۔“\nننھی چڑیا کچھ دیر بعد وہاں سے اُڑی اور سوچا اب کون سی نیکی کی جائے۔\nیہ سوچ کر وہ یہاں وہاں پھُر پھُر کرتی دانہ چگتی اُڑتی ہوئی ایک منڈیر پر جا بیٹھی۔\nدو کسان آپس میں باتیں کر رہے تھے:”ہماری کھڑی فصلوں میں ٹڈی دَل کا حملہ ہونے والا ہے۔سمجھ میں نہیں آ رہا ہے، کیا کریں کہ یہ مصیبت ٹَل جائے۔“\nننھی چڑیا یہ سن کر اسی وقت اُڑی اور چچا اُلّو کے پاس واپس آئی اور انھیں یہ بات بتائی۔کچھ دیر غور کر کے چچا اُلّو نے تمام پرندوں کو اجلاس کی دعوت دے دی۔\nننھی چڑیا نے گاؤں والوں کی فکر اور پریشانی سب کو بتائی۔تمام پرندوں نے چوں چوں، چیاں چیاں، ٹی ٹاں، او۔ای کی آوازیں نکال کر اس بات پر اتفاق کیا کہ ہم سب آنے والی ٹڈی دَل کے حملے کو ناکام بنا دیں گے۔ہم جھنڈ کی صورت میں ان کے جتھے کو توڑیں گے۔جو پرندے گوشت خور ہیں، وہ انھیں کھا بھی سکتے ہیں۔\nاُلّو برادری، ہُد ہُد کا پورا خاندان، چڑیوں کے غول، گدھوں کے قبیلے، بلبل، چیل، ابابیل برادری سب پُرجوش تھے، لیکن کوے برادری کی ہچکچاہٹ سب کو بُری لگی۔\nتمام پرندوں نے یک زبان ہو کر انھیں بتایا کہ ہم پرندوں پر انسانوں کے جو احسانات ہیں، وہ گنوائے کہ کس طرح یہ انسان اناج اُگاتے ہیں۔درختوں، پودوں کی دیکھ بھال کرتے ہیں۔زندگی کی گاڑی چلانے کے لئے ایک دوسرے کا ساتھ دیتے ہیں اور ہماری خوراک ان ہی کی بدولت ہم تک پہنچتی ہے۔وغیرہ وغیرہ۔\nاب کوا برادری بھی اس مہم کے لئے تیار تھی۔جب ٹڈی دَل فصلوں پر حملہ کرنے کو آگے بڑھے تو اپنے سامنے دس گنا بڑے پرندوں کے جھنڈ کو آتا دیکھ کر سرپٹ واپس پلٹ گئے۔\nننھی چڑیا خوشی سے جھومتی گاؤں کے کسان کے گھر کی منڈیر پر جا پہنچی اور جھوم جھوم کر گانے لگی۔\nجب مشکل کوئی آوے ہے ہمت تُو کیوں ہارے ہے\nگر جوش جواں تُو رکھے ہے یہ دیکھ دشمن ہی ہارے ہے\nکسانوں نے تمام پرندوں کا شکریہ ادا کیا اور ٹوکرے بھر بھر کر اناج چگنے کے لئے دیا۔چچا اُلّو نے اپنی گول گول آنکھیں گھماتے ہوئے چڑیا کو دوسری نصیحت کی:”جو کسی پر آنے والی مشکل کو آسان کرتا ہے وہ سمجھو اپنے لئے آسانی کی راہ کھولتا ہے۔“",
    "url": "https://www.urdupoint.com/kids/detail/moral-stories/naiki-ki-talash-2830.html?lang=ur"
  },
  {
    "story_id": "UP_0083",
    "story_title": "Kallu Halwai - Article No. 2828",
    "story_text": "عاصمہ فرحین\nجیسے ہی مغرب کی اذان ہوئی۔کوہ قاف کے جن بچے اسکول جانے کے لئے تیار ہونے لگے۔\n”میں نہیں جاؤں گا اسکول۔“ ایک جن بچے شوکی نے اپنی ماں جنی سے کہا۔\n”کیوں بھئی!“ وہ تنک کر کہنے لگی۔\n”آپ نے میرے لئے کھیر کی دیگ نہیں پکائی۔اب میں کیا کھاؤں گا؟“ اس نے منہ بسورا۔\nشام میں دیگیں پکا پکا کر تھک چکی ہوں۔ابھی تمہارے ابا کے لئے پانچ دیگیں\nپکا رہی ہوں۔اگر تم باپ بیٹوں کے یہی چونچلے رہے تو میں اپنے میکے چلی جاؤں\nگی۔“ ماں جنی نے اسے اپنی بڑی بڑی آنکھوں سے گھورا۔\n”یہ لو۔“ اب اس کی ماں نے اپنی قمیض کی جیب سے اشرفیاں نکالیں اور اسے پکڑا دیں:”اسکول میں کچھ کھا لینا۔“\nشوکی\nکے جن ابا اس پہاڑ کے غار کے باہر اُڑن کھٹولے پر انتظار کر رہے تھے۔\nجہاں\nاس کے پندرہ بہن بھائی اور موجود تھے۔تھوڑی دیر بعد وہ اپنی جماعت میں\nبیٹھا تھا اور اپنے دوست چوچو کو ساری روداد بتائی:”میرے پاس ایک آئیڈیا\nہے۔چوچو نے سرگوشی کی۔“\nاستاد بھوت جماعت میں نہیں آئے تھے۔اسی لئے دونوں آرام سے باہر نکلے اور فوراً ہی کوہ قاف کے اونچے پہاڑ پر پہنچ گئے۔\nدیکھو زمین۔آج ہے اور انسان حلوائی مزے مزے کی مٹھائیاں بناتے\nتھوڑی دیر کے لئے زمین پر چلتے ہیں۔پھر مٹھائیاں خرید کر لائیں گے اور\nمزے مزے سے کھائیں گے۔“\nپھر وہ پہاڑ سے زمین پر جھانکنے لگے۔ان کی\nآنکھیں بہت تیز تھیں۔کلو حلوائی کی دکان پر ڈھیر ساری جلیبیاں، برفی، رنگ\nبرنگے چم چم اور رس گلے رکھے ہوئے تھے اور وہ گاہکوں کے انتظار میں بیٹھا\nہوا آوازیں لگا رہا تھا۔شوکی اور چوچو کے منہ میں پانی بھر آیا۔\nدونوں دکان\nپر پہنچے اور مٹھائیاں خرید کر واپس اپنی جماعت میں آ گئے اور چپکے چپکے سے\nکھانے لگے۔جلد ہی خوشبو پوری جماعت میں پھیل گئی اور ان کے ساتھی بھی\nمٹھائیاں چکھنے لگے۔جیسے ہی استاد بھوت کمرے میں داخل ہوئے۔سارے بچے مل کر\nمٹھائیاں ختم کر چکے تھے۔ادھر کلو حلوائی کے مزے ہو گئے۔زندگی میں پہلی بار\nاس کی ساری مٹھائی بک گئی تھی۔\nاس کی بیوی پہلے تو بہت حیران ہوئی۔پھر خوشی\nسے رقم گننے لگی۔\nکوہ قاف کے جن بچوں کا جب دل چاہتا۔زمین پر آتے اور\nکلو حلوائی کی ساری مٹھائیاں خرید کر لے جاتے۔دوسری طرف کوہ قاف کے اسکولوں\nسے شکایات آنے لگیں کہ جن بچے گھر سے تو آتے ہیں، مگر اسکول میں غیر حاضر\nہوتے ہیں۔وزیرِ تعلیم جن نے جاسوس جنوں کے ذریعے تحقیقات کروائیں تو معلوم\nہوا کہ جن بچے مٹھائی کے رسیا ہیں اور مٹھائی خریدنے زمین پر جاتے\nچنانچہ فوراً ہی کارروائی کی گئی اور جن بچوں پر سختی کی جانے\nلگی۔نتیجہ یہ نکلا کہ کچھ بچے زمین سے واپس ہی نہیں آئے۔جس پر جن پولیس، جن\nاساتذہ اور جن والدین سر جوڑ کر بیٹھے۔\n”کیوں نہ ہم کلو حلوائی کو ہی\nکوہ قاف لے آئیں۔اس طرح یہ مسئلہ ہمیشہ کے لئے حل ہو جائے گا۔“ ایک جن نے\nمشورہ دیا، جسے سب نے پسند کیا۔\nپھر چند جاسوس جنوں کی ٹولی کوہ قاف سے\nزمین روانہ ہوئی اور جب کلو حلوائی سو گیا تو اسے ایک بورے میں بند کر کے\nکوہ قاف لے آیا گیا۔\nصبح جب اس کی آنکھ کھلی۔تو اپنے آس پاس جنوں، بھوتوں کو\nدیکھ کر ڈر گیا۔\nاسے وزیرِ تعلیم جن کے پاس پیش کیا گیا:”اگر تم کوہ\nقاف میں حلوائی کی دکان کھول لو تو روزانہ تمہیں ایک اشرفیوں کی تھیلی پیش\nکی جائے گی۔“\nکلو حلوائی کی آنکھیں خوشی سے چمکنے لگیں۔اب وہ دوپہر کو\nاٹھتا اور شیرہ تیار کر کے کڑاہی میں گھی ڈالتا۔پھر میدہ، بادام، پستے، اور\nمیوہ ڈال کر مزے مزے کی مٹھائیاں بناتا۔\nگیارہ جن اس کے ملازم تھے۔وہ جیسا\nکہتا، ویسے ہی کام کرتے۔صبح جب فجر کے بعد سوتا تو ایک جن اس کے ہاتھ پاؤں\nدباتا اور ایک جن اسے لوری سناتا، یہاں تک کہ اسے نیند آ جاتی۔جب کلو\nحلوائی غائب ہوا تو اس کی بیوی خوب روئی اور چیخی چلائی مگر وہ نہیں ملا۔ان\nکے آٹھ چھوٹے چھوٹے بچے تھے۔فیس نہ ہونے کی وجہ سے وہ اسکول نہیں جا سکتے\nتھے۔بادل نخواستہ اس نے بیکری کھولی۔\nاور مٹھائیاں بنانے لگی۔چھوٹے چھوٹے\nبچے اس کا ہاتھ بٹاتے، مگر کلو حلوائی جیسی لذت نہیں تھی۔اکثر وہ اور اس کے\nبچے کلو حلوائی کو یاد کر کے روتے۔ادھر کلو حلوائی کے پاس ایک دن ایک جن\nزادی اپنے چھوٹے بچے کو لے کر سفید چم چم لینے آئی تو اسے دیکھ کر اسے اپنا\nچھوٹا بیٹا یاد آ گیا۔وہ پھوٹ پھوٹ کر رونے لگا۔اتنا رویا کہ اس کے ماتحت\nجن پریشان ہو گئے۔\nکہنے لگے:”آقا! بتائیے کیا ہم سے کوئی غلطی ہو گئی؟“\nمیرا\nبچہ زمین پر ہے۔میں نے اسے بہت دنوں سے نہیں دیکھا۔میں زمین پر جاؤں گا۔جب\nجنوں نے دیکھا کہ وہ مسلسل رو رہا ہے تو شہنشاہ سے پوچھ کر رات کو کلو\nحلوائی کی بیوی اور آٹھوں بچوں کو بوری میں بند کر کے لے آئے۔سہ پہر کو جب\nکلو حلوائی اُٹھا تو بیوی بچوں کو دیکھ کر بہت خوش ہوا اور انھیں اپنے گزرے\nوقت کے بارے میں بتایا۔\nپھر اشرفیوں کی بوریاں دکھائیں۔”جب تم انھیں زمین\nپر لے جا ہی نہیں سکتے تو ان کا کیا فائدہ؟“ اس کی بیوی غصے سے کہنے لگی\nاور میرے بچوں کے مستقبل کا کیا ہو گا؟“\n”تو کیا کروں؟“ کلو حلوائی ڈر\nگیا۔اسے شروع سے ہی اپنی بیوی سے دبتا تھا۔دوسرے دن مٹھائی بناتے ہوئے کلو\nحلوائی کے ساتھ اس کی بیوی بھی موجود تھی۔اس نے مٹھائی میں میٹھا دُگنا کر\nدیا اور جیسے ہی جن بچوں نے مٹھائی کھائی۔\nزیادہ میٹھے کی وجہ سے پڑھتے\nپڑھتے سو گئے۔ایک دن اس نے پیٹ خراب کرنے والی دوائی ڈال دی۔اگلے دن تمام\nبچے اپنا پیٹ دبائے اِدھر سے اُدھر پھرتے رہے۔کوہ قاف میں پانی ختم ہو\nگیا۔ایک دن اس نے میٹھے کی جگہ مرچیں ڈال دیں۔جس نے بھی مٹھائی کھائی، اس\nکا منہ لال ہو گیا۔بچوں کی صحت سے پریشان ہو کر وزیرِ تعلیم جن کلو حلوائی\nکے باورچی خانے میں آیا۔\nاس کی بیوی نے دیکھ لیا تھا، مگر اس پر ظاہر نہیں\nکیا۔کہنے لگی:”بس کلو! دیکھنا کچھ ہی دنوں بعد ان کے بچے مٹھائی کھا کھا کر\nسست اور نکمے ہو جائیں گے۔اور انسان یہاں آ کر قبضہ کر لیں\nگے۔ہاہا․․․․․ہاہا․․․․․ہاہا۔“\nجب وزیرِ تعلیم جن نے کلو حلوائی کی بیوی\nکی بھیانک آواز سنی۔تو ڈر گیا۔”ان کی خیریت اسی میں ہے کہ ہمیں اور بچوں کو\nبحفاظت اشرفیوں کے خزانے سمیت زمین پر چھوڑ آئیں، ورنہ میں سائنس دانوں کو\nاس جگہ کے بارے میں بتا دوں گی۔\nچوبیس گھنٹوں میں کوہ قاف پر حملہ ہو جائے\nگا۔“ یہ سنتے ہی جن نے ساری صورتِ حال شہنشاہ کو بتائی۔شہنشاہ نے فوراً\nکارروائی کی۔جنوں کی ایک ٹولی نے کلو حلوائی اور اس کے خاندان کو رات کے\nاندھیرے میں ان کے گھر چھوڑ آئے اور کوہ قاف سے زمین تک کا راستہ ہمیشہ کے\nلئے بند کر دیا۔صبح جب کلو حلوائی، اس کی بیوی اور بچے اُٹھے تو اپنا گھر\nاور اشرفیوں کا خزانہ دیکھ کر بہت خوش ہوئے، مگر کلو حلوائی اب بھی مٹھائی\nبنا کر بیچتا ہے۔اور ضرورت مندوں کی اشرفیوں سے مدد کرتا ہے۔",
    "url": "https://www.urdupoint.com/kids/detail/moral-stories/kallu-halwai-2828.html?lang=ur"
  },
  {
    "story_id": "UP_0084",
    "story_title": "Sukoonistan - Article No. 2827",
    "story_text": "راحت چوہدری\nبہت پہلے کی بات ہے ملک سکونستان پر ایک بادشاہ حکومت کرتا تھا۔وہ بہت رحم دل اور نیک فطرت بادشاہ تھا جو اپنی رعایا کا ہر طرح سے خیال رکھتا۔اسی لئے وہ ملک سکون کا گہوارہ بنا رہا اور سکونستان کہلاتا۔\nہامون جادوگر ایک نہایت بُرا اور بدفطرت قسم کا جادوگر تھا جو لوگوں کو اور خاص کر بچوں کو تنگ کر کے بہت خوش ہوتا۔\nوہ اکثر لوگوں کے گھروں سے ان کی قیمتی چیزیں چُرا کر بھاگ جاتا۔کچھ لوگ ہمت کر کے ہامون جادوگر کے پاس جا کر اس سے اپنی چیزیں واپس مانگتے تو وہ ان کو چوہا، بلی اور مختلف قسم کے جانوروں کی شکل میں بدل کر اپنے پاس موجود پنجروں میں ڈال دیتا۔\nبادشاہ نے ہامون جادوگر کو گرفتار کرنے کا حکم دیا۔\nوزیر نے اسی وقت اعلان کرایا۔جادوگر پر قابو پانے والے کو منہ مانگا انعام دیا جائے گا۔\nکچھ لوگوں نے کوشش کی، لیکن وہ سب ایک بار ہامون جادوگر کے پاس جا کر کبھی واپس نہ آئے اور انھیں بھی ہامون جادوگر نے پنجرے میں قید کر ڈالا۔یہ صورتِ حال دیکھ کر بادشاہ سمیت عوام بہت مایوس ہو گئی۔\nایک شخص بادشاہ کی خدمت میں حاضر ہوا اور بولا:”بادشاہ سلامت! میں ہامون جادوگر کو پکڑ کر آپ کی خدمت میں پیش کرنا چاہتا ہوں۔“ بادشاہ نے اجازت دے دی۔\nوہ شخص ہامون جادوگر کے غار کے پاس جھاڑیوں میں چھپ کر اس کے روز کے معمولات دیکھتا رہا۔تقریباً ایک ہفتے کے دوران اس نے یہ دیکھا کہ ہامون جادوگر ایک مخصوص وقت پر ایک خاص قسم کا شربت پیتا ہے جو شاید اس کی طاقت کا راز بھی تھا۔ساتھ ہی یہ بھی پتا چلا کہ ایک مخصوص جڑی بوٹی سے ہامون جادوگر کو سخت الرجی ہے، جس سے اس کی طاقت کم ہونے لگتی ہے۔\nاس شخص نے وہ مخصوص جڑی بوٹی تلاش کر کے اس کا عرق نکالا اور ایک چھوٹی سی بوتل میں ڈال کر انتظار کرنے لگا۔\nجب ہامون جادوگر سو گیا تو وہ اس کے غار میں داخل ہوا اور بوتل میں موجود عرق اس کے خاص شربت میں ڈال دیا اور باہر نکل گیا۔کچھ دیر بعد ہامون جادوگر سو کر اُٹھا تو حسبِ معمول اس نے اپنا شربت پیا تو اس کا قد چھوٹا ہونے لگا اور اس کی ساری طاقت بھی ختم ہونے لگی۔آخر وہ جل کر راکھ ہو گیا۔\nطاقت ختم ہوتے ہی وہ سارے لوگ جو مختلف قسم کے جانوروں میں بدل دیے گئے تھے، اپنی اصلی حالت میں واپس آ گئے۔اس شخص نے سب کو آزاد کر دیا اور وہ سارا سامان جو ہامون جادوگر نے چوری کیا تھا وہ بھی موجود تھا۔سکونستان کے لوگ سب کو صحیح سلامت دیکھ کر بہت خوش ہوئے۔سب لوگوں کو ان کا سارا سامان لوٹا دیا۔",
    "url": "https://www.urdupoint.com/kids/detail/moral-stories/sukoonistan-2827.html?lang=ur"
  },
  {
    "story_id": "UP_0085",
    "story_title": "Choti Si Makri Bari Si Baat - Article No. 2826",
    "story_text": "صائمہ اشفاق\nایک دن مومنہ اپنے کمرے میں بیٹھی تھی۔کھڑکی کے کونے میں ایک ننھی سی مکڑی جالا بنا رہی تھی۔مومنہ نے اسے دیکھا تو سوچا:”ہائے یہ مکڑی! جالا بنا کر سارا کونا گندا کر دیتی ہے۔“ وہ جھاڑو اٹھانے ہی والی تھی کہ اچانک مکڑی نے نرمی سے کہا:”رک جاؤ بیٹی! مجھے مت مارو، میری بات سن لو۔\nمومنہ حیران ہو گئی۔ارے! مکڑی بھی بات کرتی ہے؟“\nمکڑی ہنس کر بولی:”ہاں، میں چھوٹی سی ضرور ہوں، مگر فضول نہیں۔لوگ مجھے ڈر کر مار دیتے ہیں، میرا جالا توڑ دیتے ہیں، حالانکہ میں بھی اللہ کی مخلوق ہوں۔پھر مکڑی نے اپنی بات سمجھانی شروع کی، میری ایک ذمہ داری ہے۔میں مچھر کھا جاتی ہوں جو بیماریاں پھیلاتے ہیں۔“\nمکھیاں جو گندگی لاتی ہیں، اور کیڑے جو تمہاری فصلیں خراب کرتے ہیں۔\nسوچو! اگر میں نہ ہوں تو یہ کیڑے تمہاری زمین اور گھروں کو بھر دیں۔مومنہ غور سے سن رہی تھی۔مکڑی نے آگے کہا:”اور میرا جالا دیکھو․․․․․باریک سا لگتا ہے نا؟ لیکن یہ دنیا کے سب سے مضبوط دھاگے سے بھی زیادہ طاقت رکھتا ہے۔انسان میرے جال کو دیکھ کر نئی مشینیں، دوائیاں اور کپڑے بناتا ہے۔یعنی میں چھوٹی سی مکڑی بھی انسان کو سکھا رہی ہوں۔پھر مکڑی نے آہستہ سے قرآن کی بات سنائی، قرآن میں بھی میرا ذکر آیا ہے۔\nاللہ نے میرے جال کو مثال بنایا کہ جو اللہ کے علاوہ کسی پر بھروسہ کرے، اس کا سہارا میرے جال جیسا کمزور ہے۔میں تو اپنی فطرت کے مطابق جالا بناتی ہوں، لیکن انسان کو سوچنا چاہیے کہ وہ کس پر بھروسہ کرتا ہے۔“\nمومنہ نے مکڑی سے پوچھا:”کیا تم بھی ایک ماں ہو اور تمہارے بھی چھوٹے بچے ہیں؟“ تو مکڑی نے مسکرا کر کہا:”ہاں بیٹی، میں ماں ہوں۔میں اپنے بچوں کے لئے جالا بناتی ہوں، کبھی انہیں دودھ پلاتی ہوں، اور کبھی اپنی جان بھی قربان کر دیتی ہوں۔\nکیونکہ ماں تو سب ایک جیسی ہوتی ہے، چاہے انسان کی ہو یا مکڑی کی۔“\nمومنہ نے جھاڑو ایک طرف رکھ دی اور مکڑی سے کہا:”اب میں تمہیں نہیں ماروں گی تم بھی اللہ کی نشانی ہو۔“\nمکڑی خوشی سے بولی:”یاد رکھو بیٹی․․․اللہ نے دنیا میں کچھ بھی فضول نہیں بنایا۔ہر بڑی یا چھوٹی مخلوق اپنی جگہ ضروری ہے۔میں بھی اللہ کی بندگی اور کائنات میں لگی ہوں۔“ یہ کہتے ہوئے مکڑی اپنے جالے میں گئی اور گنگنانے لگی ”چھوٹی سی مکڑی آئی رے، بات بڑی سمجھائی رے، مچھر مکھی کھاتی ہوں، بچوں کو بچاتی ہوں، اللہ نے سب کو بنایا، رحمت کا ہے رنگ دکھایا۔“",
    "url": "https://www.urdupoint.com/kids/detail/moral-stories/choti-si-makri-bari-si-baat-2826.html?lang=ur"
  },
  {
    "story_id": "UP_0086",
    "story_title": "7 Rang Ka Phool - Article No. 2825",
    "story_text": "نیما گل میمن\nپرانے زمانے کی بات ہے۔مشرقی پہاڑوں کے درمیاں ایک بڑی اسلامی ریاست تھی، جس پر بادشاہ عادل کی حکومت تھی۔بادشاہ کی ایک ہی بیٹی افشاں بہت خوبصورت اور فرمانبردار تھی، ایک روز وہ اپنے والد سے اجازت لے کر اپنی سہیلیوں کے ساتھ گھڑسواری کرنے نکلی اور ٹہلتے ٹہلتے وہ پہاڑی علاقے تک پہنچ گئی۔\nاس وقت بہار کا موسم تھا، پہاڑوں پہ ایسا سبزہ اور چاروں طرف مختلف پھولوں کی خوشبووٴں اور رنگوں نے ایسا سماں باندھ دیا تھا کہ جنت کا نظارہ بھی کیا ہی دل فریب ہو گا۔\n”شہزادی صاحبہ! آپ بہت آگے تک جا رہی ہیں، آپ کے سپاہیوں نے بھی کہا ہے کہ اس سے آگے جانا شاید مناسب نہ ہو گا۔“\nشہزادی افشاں کی ایک سہیلی نے کہا تو وہ گھوڑے سے اُتری:”چلو تو پھر گھوڑے چھوڑ کر کچھ دیر یونہی یہاں ٹہلتے ہیں پھر واپس لوٹ چلیں گے۔\nاس کی باقی سہیلیاں بھی اپنے اپنے گھوڑوں سے اُتریں، کیونکہ وہ بھی ہری ہری گھاس پہ ٹہلنا چاہتی تھیں۔شہزادی افشاں جھاڑیوں میں کچھ آگے تک گئی تو ایک بڑے پھول کو دیکھ کر حیران رہ گئی۔یہ پھول عام گلاب سے کچھ ہی بڑا ہو گا، دور سے دیکھنے میں یہ سفید ہی لگا، مگر کہیں کہیں لال اور گلابی رنگ بھی دکھا رہا تھا۔شہزادی نے ذرا اور قریب سے پاس آ کر دیکھا تو کبھی اس کی ایک پنکھڑی سبز، کبھی نیلی اور کبھی کوئی پنکھڑی پیلی بھی لگتی تھی۔\n”ارے․․․․“ شہزادی بڑی حیران ہوئی۔پھر پلٹ کر سورج کو دیکھا جو ٹھیک اس کے پیچھے تھا۔\n”کیا یہ سورج کی شعاعوں سے اپنا رنگ بدل رہا ہے یا قدرتی طور پر یہ ایسا ہی ہے؟“\nشہزادی نے تجسس میں جھک کر پھول کو سونگھا تو اس میں کوئی خوشبُو نہ تھی، مگر تبھی اس کا سر چکرایا اور وہ بے ہوش ہو گئی۔سپاہیوں اور سہیلیوں نے لپک کر اسے اُٹھایا اور محل میں لے آئے۔\nگھنی جھاڑیوں اور پریشانی کی وجہ سے کسی کی نگاہ پھول پر نہ گئی اور نہ انھیں یہ معلوم ہو سکا کہ اچانک ٹہلتے ٹہلتے شہزادی بے ہوش کیسے ہو گئی۔\nممکن ہے گرمی اور زیادہ دیر ٹہلنے سے تھکان ہو گئی ہو۔شاہی حکیموں اور بادشاہ نے یہی اندازہ لگایا اور شہزادی کو ہوش میں لانے کی تدبیریں کیں، مگر ہر ممکن کوشش کے بعد بھی وہ ہوش میں نہ آ سکی۔ملکہ بہت فکر مند تھی:”آخر ہوا کیا تھا؟ کیا وہ کسی چیز سے خوف زدہ ہوئی یا اسے کوئی دورہ پڑا؟“\nپریشان بادشاہ نے بار بار اس کی سہیلیوں اور سپاہیوں سے پوچھا سب نے یہی کہا کہ ایسا کچھ بھی نہیں ہوا، وہ سب کے ساتھ ٹہل رہی تھی کہ اچانک گر پڑی۔\nشاہی حکیم بھی تھک ہارے تو بادشاہ نے دوسری ریاستوں کے شاہی حکیم بلوا لیے۔ساتھ ہی انعام بھی رکھا کہ جو بھی حکیم اسے ہوش میں لائے گا، وہ آدھی ریاست کا مالک بن جائے گا۔یہ منادی سن کر دور دراز کے بھی حکیم دوڑے آئے اور اپنے اپنے طریقے آزمائے، مگر بے ہوش شہزادی ہوش میں نہ آئی۔ریاست کے ایک انتہائی کونے پر ایک غریب نوجوان احمد رہتا تھا اور بڑھتی ہوئی مہنگائی سے پریشان تھا۔\nغربت سے تنگ آ کر ایک دن اس کے دل میں خیال آیا کہ چوری کر کے امیر ہو جاؤں۔احمد کے دل میں یہ خیال آیا اور رات کے وقت اس نے محل میں چوری کرنے کی ٹھان لی۔احمد پہرے داروں کی نظر بچا کے ایک ستون کے پیچھے چھپ کر کچھ دیر کھڑا رہا پھر ایک کھمبے کے ذریعے اوپر چڑھنا شروع کر دیا، تاکہ اوپر والی کھلی کھڑکی سے ہی کسی طرح اندر داخل ہوا جائے۔پہرے دار کے چکر پورا کرنے سے پہلے وہ تیزی سے گرتا پڑتا اوپر چڑھا اور کھڑکی سے اندر کود گیا۔\nیہ شہزادی افشاں کا کمرا تھا، جہاں وہ بے خبری کے عالم میں تھی۔احمد کو سامنے الماری نظر آئی تو وہ تیزی سے وہاں بڑھا اور الماری کھولی تو ہیرے کے زیور چمکتے نظر آئے۔اس نے جلدی جلدی زیور اپنے بیگ میں ڈالنے شروع کیے کہ گھبراہٹ میں زیورات کا ڈبا اس کے ہاتھ سے چھوٹ کر گر گیا۔اسی وقت سات رنگوں کے پھول کا اثر ختم ہوا اور آواز سن کر شہزادی اپنی بیہوشی سے جاگ اُٹھی۔\nکون؟ اس نے اُٹھ کر پوچھا۔احمد بوکھلا گیا، تب ہی آن کی آن میں کمرا روشن ہو گیا اور سپاہی اندر آ گئے۔بادشاہ کمرے میں آیا تو بیہوش شہزادی کو ہوش میں دیکھ کر جذبات پر قابو نہ رکھ سکا اور خوشی سے رونے لگا۔خود شہزادی کی سمجھ میں کچھ نہیں آ رہا تھا کہ یہ سب کیا ہوا ہے اور وہ لڑکا رات کے وقت اس کے کمرے میں کیا کر رہا ہے؟ اسے گزرے ہوئے پندرہ دن یاد نہ تھے۔\nشہزادی افشاں کے ہوش میں آنے کا واقعہ اتنا اہمیت کا حامل تھا کہ کسی کا دھیان ہی نہ گیا کہ رات کے وقت کمرے میں آنے والا چور بھی ہو سکتا ہے۔”اے نوجوان لڑکے! تم کون ہو اور کس طرح اچانک میری بیٹی کو ہوش میں لے آئے؟ اسے تو دنیا کا ہر حکیم ہوش میں لانے کی کوشش کر کے تھک گیا تھا۔“ بادشاہ نے احمد سے پوچھا جو خود بوکھلایا کھڑا تھا۔\n”یقینا یہ ترکستان کے شاہی حکیم ہوں گے، کیونکہ کل صبح تک انھیں آنا تھا شہزادی کو دیکھنے۔\n“ محل کے شاہی حکیم نے اندازہ لگایا۔\n”بہرحال، آپ جو کوئی بھی ہیں ہم آپ کے احسان مند ہیں کہ آپ نے ناممکن کو ممکن کر دکھایا اور ہماری جان سے پیاری بیٹی کو ہوش میں لے آئے۔وعدے کے مطابق ہم آدھی ریاست آپ کے حوالے کر دیں گے۔“ احمد نے ایک لمحے کو سوچا، اس کے لئے یہ زندگی سنوارنے کا سنہری موقع تھا۔وہ آرام سے اپنی باقی زندگی شاہی محل میں بسر کر سکتا تھا۔\n”ایک منٹ۔بادشاہ سلامت! مجھے کچھ عرض کرنے کی اجازت ہے؟“\n”ہاں ہاں۔ کہو بیٹا!“\n”بادشاہ سلامت! دراصل میں کوئی حکیم نہیں، آپ ہی کی رعایا میں سے ایک عام غریب آدمی ہوں۔محنت مزدوری کر کے اپنا گزارا کر لیا کرتا تھا۔غربت سے تنگ آ کر میں نے آج پہلی دفعہ آپ ہی کے محل میں چوری کرنے کی ٹھانی تھی۔\nدوسری بات یہ کہ جس طرح آپ سب ذکر کر رہے ہیں، مجھے یقین ہے کہ شہزادی صاحبہ نے سات رنگوں کا عجیب و غریب پھول سونگھ لیا ہو گا جو ہماری ہی طرف کے پہاڑوں میں پایا جاتا ہے اور یہ بڑا نایاب ہے۔\nبہار کے موسم میں ہی نکلتا ہے۔میں نے بھی کبھی نہیں دیکھا، مگر اپنے والدین اور پڑوسیوں سے سُن رکھا ہے کہ یہ رنگ بدلتا ہے اور کوئی انسان اسے سونگھ لے تو وہ دو ہفتے تک بیہوش ہو جاتا ہے اور جب تک اس کا مخصوص وقت ختم نہ ہو انسان ہوش میں نہیں آتا۔مجھے لگتا ہے شہزادی صاحبہ نے وہی پھول سونگھ لیا ہو گا۔“\nشہزادی نے فوراً کہا:”اوہ ہاں، مجھے یاد آ گیا۔\nمیں باغ میں ہی تو تھی۔اور وہ بڑا عجیب اور خوبصورت پھول تھا۔“\n”مگر نوجوان! یہ سب باتیں بتا کر تو تم اپنے لئے مشکل پیدا کر رہے ہو۔تم چاہتے تو یہ بات چھپا کر آدھی ریاست کے مالک بن سکتے تھے۔تمھیں پتا ہے کہ چوری کی کوشش کرنے والے کو ہم سخت سزا دیتے ہیں۔“ بادشاہ نے کہا۔\nجی میں جانتا ہوں، مگر مجھے یہ گوارا نہ تھا کہ میں تو عیش کروں، مگر میرے جیسے ہزاروں جوان غربت سے تنگ آ کر چور ڈاکو بن جائیں میری آپ سے بس یہ درخواست ہے کہ مہنگائی کو کم کرے ریاست کے غریبوں پر رحم کریں۔\nمیں تمہاری باتیں سن کر بڑا شرمندہ ہوا ہوں۔شاید اللہ نے اسی طرح مجھے میری بیٹی کی بے ہوشی کے ذریعے احساس دلانا تھا۔میں آج سے ہی اعلان کرتا ہوں کہ ملک میں ہر چیز کی قیمت آدھی کر دی جائے اور غریبوں اور معذوروں کو راشن مفت اور نوکریاں دینے کی پوری کوشش کی جائے اور مجھے اُمید ہے کہ یہ ذمے داری تم اچھی طرح نبھاوٴ گے۔\n”جی․․․․میں․․․․․؟ احمد حیرت سے بولا۔“\n”ہاں، ہم نے تمہاری شادی اپنی بیٹی سے کرنے کا فیصلہ بھی کیا ہے اور تم شہزادے بن کر ریاست کو چلانے میں ہماری مدد کرو گے۔“\nیوں شہزادی کی شادی احمد سے ہو گئی اور غریب عوام کے لئے آسانیاں بھی پیدا ہوئیں۔",
    "url": "https://www.urdupoint.com/kids/detail/moral-stories/7-rang-ka-phool-2825.html?lang=ur"
  },
  {
    "story_id": "UP_0087",
    "story_title": "100 Bori Gandum - Article No. 2824",
    "story_text": "نذیر انبالوی\nیہ وارث نگر گاؤں کی کہانی ہے۔اس گاؤں کو وارث نامی ایک آدمی نے آباد کیا تھا۔یہ گاؤں دریا کے کنارے آباد تھا۔جب دریا کے کناروں پر بند نہیں بنائے گئے تھے تو گاؤں کے باسی برسات آتے ہی گاؤں سے ہجرت کر کے اپنے عزیز رشتے داروں کے ہاں چلے جاتے تھے۔ساٹھ سال قبل وارث علی نے عملی سیاست میں حصہ لینا شروع کیا تو اس نے سب سے پہلے جو کام کیا، وہ دریا کے کناروں پر بند کی تعمیر تھی۔\nجب بارشیں شدید ہوتیں اور دریا میں پانی کا بہاؤ بہت زیادہ ہو جاتا تو اس دباؤ سے بند ٹوٹ جاتا، جس کے نتیجے میں پانی گاؤں اور کھیتوں میں داخل ہو کر بہت نقصان پہنچاتا اور سیلاب آنے کا خطرہ ہر سال ہی ہوتا تھا۔اس گاؤں میں ماسٹر حیدر کا بیٹا وکیل بن کر گاؤں میں آیا تو اس نے سیاست میں قدم رکھ دیا۔\nاب گاؤں کے لوگ دو حصوں میں تقسیم ہو گئے تھے۔\nجب وارث کو ماسٹر حیدر کے بیٹے نعمان کے سیاست میں حصہ لینے کا علم ہوا تو اس نے نعمان کو اپنی حویلی میں چائے پینے کی دعوت دی۔\nنعمان اور اس کے والد چوہدری وارث کی حویلی میں بیٹھے تھے۔چودھری صاحب نے ہنس کر کہا:”سنا ہے تم سیاست میں آ گئے ہو۔“\n”جی․․․․ جی ہاں چوہدری صاحب! نعمان نے نہایت ادب سے جواب دیا۔پھر تمھیں مجھ سے مقابلہ کرنا پڑے گا۔\n“ وارث نے کہا۔\n”میں اپنی سیاست کروں گا اور آپ کی طرح لوگوں کی خدمت کروں گا، اس لئے چوہدری صاحب! میں نے سیاست میں آنے کا اعلان کر دیا ہے․․․․“ نعمان نے اتنا کہا تو ماسٹر حیدر نے اپنے بیٹے کا ہاتھ پکڑ لیا۔\n”خاموش ہو جاؤ نعمان!“\nچوہدری وارث نے کہا:”نہیں نہیں، کہنے دو۔مجھے اس کی باتیں اچھی لگی ہیں۔“\nکچھ دیر گفتگو کے بعد ماسٹرحیدر اپنے بیٹے کو گھر لے آئے اور پوچھا:”الیکشن لڑنے کے لئے تمہارے پاس پیسہ کہاں سے آئے گا؟“\n”ایک پارٹی مجھے ٹکٹ دے رہی ہے، وہی الیکشن کے اخراجات کرے گی، آپ پیسوں کی فکر نہ کریں۔\n“ نعمان نے نہایت تحمل سے جواب دیا۔گاؤں میں الیکشن ہوا اور نعمان پچاس ووٹ کم پڑنے کے باعث الیکشن ہار گیا۔چوہدری وارث نے نعمان کو گلے لگایا اور کہا:”ہم مل کر گاؤں کی ترقی کے لئے کام کریں گے۔“\nاس سال برسات کے موسم میں شدید بارشیں ہوئیں۔دریا کا بند ٹوٹا تو سیلابی پانی گاؤں کے ارد گرد جمع ہو گیا۔خیال یہی تھا کہ بند بہت مضبوط ہے، سیلاب کا کوئی خطرہ نہیں ہے، جب بارشیں زیادہ ہوئیں تو بائیں طرف سے بند ٹوٹنا شروع ہوا۔\nگاؤں والے پہرہ دینے لگے۔سارا گاؤں پانی کی زد میں آ گیا۔گاؤں کے چاروں طرف پانی ہی پانی تھا۔نہ کوئی آ سکتا تھا نہ جا سکتا تھا۔کئی روز ہو گئے بارشیں وقفے وقفے سے ہوتی رہیں۔چونکہ فصلیں تباہ ہو گئی تھیں اور محفوظ کیا ہوا غلہ بھی ختم ہو چکا تھا۔لوگ بھوک سے بے حال ہونے لگے۔چوہدری وارث نے اپنے خاندانی ملازم رحمت علی سے کہا:”رحمت علی! اس مرتبہ گاؤں والوں کا بہت نقصان ہوا ہے۔\n”جی چوہدری صاحب! میں نے بھی ایسی بارشیں پہلے کبھی نہیں دیکھیں۔گاؤں کے چاروں طرف ہر چیز پانی کی لپیٹ میں آ گئی ہے۔شکر ہے کہ گاؤں ذرا اونچائی پر ہے۔چاول کی فصل تو بالکل تباہ و برباد ہو گئی ہے۔گاؤں کے لوگ تو پہلے ہی بہت غریب ہیں، اب یہ اتنے عرصے تک کیا کھائیں گے۔“ رحمت علی نے جواب دیا۔\n”بات تو تمہاری ٹھیک ہے رحمت علی، غریبوں کا کیا بنے گا۔\n“ چوہدری وارث کے لہجے میں دکھ کی جھلک تھی۔\nگاؤں کے ارد گرد سیلابی پانی تو کسی حد تک اُتر گیا تھا، لیکن گندم، چاول اور مکئی کی فصلیں پانی سے خراب ہو گئی تھیں۔کسی کے پاس کھانے کے لئے کچھ نہیں تھا۔ان لوگوں کی پریشانی سے چوہدری وارث بھی بہت پریشان تھا۔اس نے رحمت علی سے پوچھا:”گودام میں گندم کی کتنی بوریاں ہیں؟“\n”میرے اندازے کے مطابق گودام میں 100 بوریاں گندم کی ہیں۔\n“ رحمت نے بتایا۔\n”اور گاؤں میں گھروں کی تعداد کتنی ہے؟ چوہدری وارث نے پوچھا۔“\nگاؤں میں گھروں کی تعداد بھی تقریباً سو ہی ہے۔رحمت علی نے جھٹ جواب دیا۔”پھر تو بات بن گئی ہے۔“ چوہدری وارث کے چہرے پر اطمینان تھا۔\nرحمت علی نے پوچھا:”چوہدری صاحب! وہ کیسے؟“\n”ہر گھر میں گندم کی ایک ایک بوری پہنچا دو، بے چارے کچھ تو کھا سکیں گے۔\n“ چوہدری وارث نے رحمت علی کی طرف دیکھ کر کہا۔\n”کیا سب کو ایک ایک گندم کی بوری دے دوں، کیا اپنے مخالفین کو بھی گندم کی بوری دے دوں۔“ رحمت علی کو جیسے یقین ہی نہیں آ رہا تھا۔\n”ہاں! سب کے گھروں میں گندم کی ایک ایک بوری دے دو، یہ سیانے پن کا نہیں، ہمدردی کا وقت ہے۔سب مشکل میں ہیں، اس مشکل میں ہمیں سب کی مد کرنا چاہیے۔چوہدری وارث کے حکم پر رحمت علی اور اس کے ساتھی گندم کی بوریوں کی تقسیم کے اہم کام پر لگ گئے۔\nچوہدری وارث کے اس اچھے عمل سے گاؤں والے بہت خوش ہوئے اور چوہدری صاحب کا شکریہ ادا کیا۔نعمان نے اس موقع پر گاؤں کے لوگوں سے کہا کہ ہم گندم کی یہ بوریاں چوہدری وارث کو واپس کریں گے۔وہ ہمارے بُرے وقت میں ہمارے ساتھ کھڑے ہوئے ہیں، جب حالات معمول پر آ جائیں گے تو ہم اپنے کھیتوں میں محنت کر کے گندم اُگائیں گے اور چوہدری وارث کو ایک ایک بوری گندم واپس کریں گے۔\nسب لوگوں نے اس بات کی تائید کی۔پھر جب گندم کی فصل تیار ہوئی تو سب نے ایک ایک بوری گندم کی چوہدری وارث کو واپس کرنے کی کوشش کی تو اس نے سب کو حویلی میں اکٹھا کر کے کہا:”میں نے تم لوگوں کو گندم کی بوری اس لئے نہیں دی تھی کہ اسے واپس لوں، وہ مشکل کی گھڑی تھی، اُس وقت میرے گودام میں سو بوری گندم کی موجود تھیں۔اب اس سال فصل اتنی اچھی ہوئی ہے کہ ان سو بوری گندم کی جگہ دو سو بوریاں گودام میں موجود ہیں۔اپنی اپنی گندم کی بوری واپس لے جاؤ، میں تم سے گندم واپس نہیں لوں گا۔“ اس موقع پر گاؤں کے لوگوں نے چوہدری وارث کے حق میں نعرے بلند کیے۔",
    "url": "https://www.urdupoint.com/kids/detail/moral-stories/100-bori-gandum-2824.html?lang=ur"
  },
  {
    "story_id": "UP_0088",
    "story_title": "Imtihaan - Article No. 2823",
    "story_text": "سمیرا نیاز صدیقی\n”کیا ہوا ثاقب بیٹا! کیسا رہا انٹرویو؟“ ثاقب کو آتا دیکھ کر بابا نے آواز لگائی۔\n”وہی جو ہمیشہ ہوتا ہے، انکار۔“\n”اللہ بہتر کرے گا، بیٹا! تم اپنی کوشش جاری رکھو۔“\n”وہ تو ٹھیک ہے ابو، لیکن کب تک آپ کی پینشن پر گزارہ ہو گا، اب تو سیما بھی نوکری کی بات کر رہی ہے کہ جب مجھے ملازمت مل جائے گی تو چھوڑ دے گی۔\nابو اب آپ ہی بتائیں میں کیا کروں؟ میری کچھ سمجھ میں نہیں آ رہا۔“\n”بیٹا! اچھا بُرا وقت زندگی کا حصہ ہے، یہ وقت بھی گزر جائے گا۔تم بس صبر کا دامن ہاتھ سے نہ جانے دو۔میں نے تمہاری نوکری کے سلسلے میں ایک دوست سے بات کی ہے، مجھے اُمید ہے یہاں بات بن جائے گی، لیکن ہو سکتا ہے وہ تمہاری تعلیم کے مطابق نہیں ہو۔\n”ابو! اس بے روزگاری سے تو بہتر ہی ہے۔\n“ ابو کی بات سے ثاقب کو تسلی ہوئی۔\nثاقب اعلیٰ تعلیم یافتہ تھا اور ایک اچھی جگہ ملازم تھا۔کمپنی کے حالات خراب ہونے پر بہت سے لوگوں کو نکالنا پڑا جن میں ثاقب بھی شامل تھا۔ان حالات میں ثاقب کم تنخواہ میں گزارا کرنے کو بھی تیار تھا۔ثاقب کو جلد ہی ملازمت مل گئی، جہاں کام زیادہ اور تنخواہ کم تھی۔ثاقب نے اپنی محنت اور لگن سے جلد ہی آفس میں اپنی جگہ بنا لی تھی۔\nایک روز وہ آفس میں بیٹھا کام میں مصروف تھا کہ ایک شخص اس سے ملنے آیا۔رسمی سلام دعا کے بعد اس نے ثاقب کو اپنے آنے کا مقصد بتایا۔\n”ہمیں معلوم ہوا ہے کہ آپ کی کمپنی ایک نیا پراجیکٹ شروع کرنے والی ہے۔تمام باتیں آپ کے علم میں ہیں۔ہم چاہتے ہیں کہ آپ اس کے متعلق ہمیں معلومات فراہم کریں اور مالا مال ہو جائیں۔“\n”یہ کیا کہہ رہے ہیں آپ فوراً یہاں سے چلے جائیں، ورنہ اچھا نہیں ہو گا۔\n“ ثاقب نے غصے میں اس شخص کی بات بیچ میں ہی کاٹ دی۔\n”ثاقب صاحب! ذرا تحمل سے میری بات سنیں۔ہم جانتے ہیں آپ کن حالات سے گزر رہے ہیں۔اپنے بیوی بچوں کے مستقبل کے بارے میں سوچیں۔ہم آپ کو بہترین ملازمت، گھر، گاڑی سب کچھ دے سکتے ہیں۔جذبات کے بجائے دماغ سے فیصلہ کریں۔“ اجنبی نے پُرسکون انداز میں اپنی بات مکمل کی۔\n”آپ جا سکتے ہیں۔“ ثاقب نے دو ٹوک انداز میں کہا۔\n”ٹھیک ہے، میں دو دن بعد دوبارہ آؤں گا۔آپ اچھی طرح سے سوچ لیں۔ایسا شاندار موقع بار بار نہیں ملتا۔“دو دن بعد وہ شخص دوبارہ ثاقب کے سامنے بیٹھا تھا۔\n”آپ کی مسکراہٹ دیکھ کر لگتا ہے کہ آپ نے ہماری آفر قبول کر ہی لی ہے۔“ ثاقب کی مسکراہٹ نے اجنبی کو یقین دلا دیا تھا کہ وہ کامیاب ہو گیا ہے۔\n”جی نہیں!“ ثاقب نے اطمینان سے جواب دیا۔\nثاقب کے فیصلے پر حیران تھا۔\n”میرے والد نے مجھے ہمیشہ ایمانداری اور محنت کا درس دیا ہے اور مجھے سکھایا ہے کہ چاہے کتنی ہی مشکل کیوں نہ آ جائے کبھی بے ایمانی، جھوٹ اور دھوکے کا سہارا مت لینا اور نہ اپنے ایمان اور ضمیر کا سودا کرنا۔میں اپنی کم تنخواہ میں مطمئن ہوں۔آپ خود بھی ایک ایسے شخص پر کیسے بھروسہ کر سکتے ہیں جو کسی اور کو دھوکہ دے کر آیا ہو، کیا وہ کل زیادہ فائدے کے لئے آپ کو دھوکا نہیں دے سکتا۔\n“ ثاقب نے اطمینان سے بات مکمل کی۔\n”آپ جیسے لوگ کبھی ترقی نہیں کر سکتے۔“ اجنبی غصے میں اُٹھ کر چلا گیا۔\nکچھ دنوں بعد ثاقب کے گھر ایک دعوت نامہ آیا۔آفس کی طرف سے ایک شاندار تقریب کا اہتمام کیا گیا تھا جس میں تمام افراد کو مدعو کیا گیا تھا۔\nتقریب میں تمام لوگ جمع تھے۔کچھ دیر بعد کمپنی کے مالک اسٹیج پر آئے اور کہا:”آپ سب سوچ رہے ہوں گے یہ تقریب کیوں منعقد کی گئی ہے۔\nدو باتیں ہیں۔ایک تو یہ کہ میرا ہونہار بیٹا تابش اب اس کمپنی کو سنبھالے گا اور دوسرا یہ کہ ایک عرصے ہماری کمپنی کو دھوکہ دے کر نقصان پہنچانے والے چہرے بے نقاب ہو گئے ہیں۔“\nاس بات نے ہر شخص کو چونکا دیا، لیکن جب سیٹھ صاحب نے اپنے بیٹے کو اسٹیج پر بلایا تو سب کے منہ حیرت سے کھل گئے، کیونکہ یہ وہی اجنبی شخص تھا جو انھیں ورغلا کر کمپنی کے راز حاصل کرنا چاہتا تھا۔\n”آپ لوگوں کو مزید حیران ہونے کی ضرورت نہیں ہے۔“ اب تابش نے کہنا شروع کیا:”دراصل ہماری کمپنی کچھ عرصے سے مستقل نقصان اُٹھا رہی تھی۔تحقیقات کرنے پر معلوم ہوا کہ کچھ ملازمین کمپنی کی معلومات باہر پہنچا رہے تھے، لیکن والد صاحب اپنے ملازمین پر شک کرنے سے انکاری تھے، اسی لئے میں نے یہ منصوبہ بنایا، جس کی نگرانی خفیہ کیمروں کے ذریعے والد صاحب خود کر رہے تھے۔\nہمیں بہت افسوس ہوا کہ جن ملازمین کو ہم نے بہترین مراعات اور تنخواہ دی، انھوں نے ہی ہمیں دھوکا دیا، کم تنخواہ پانے والے ملازمین ثابت قدم رہے۔کتنے افسوس کی بات ہے کہ ہوس اور لالچ نے ہماری آنکھوں پر ایسی پٹی باندھ دی ہے کہ ذرا سے فائدے کے لئے دوسروں کا بڑے سے بڑا نقصان کرنے سے بھی نہیں چوکتے۔آج سے ہم ایک نئی شروعات کریں گے، مجھے اُمید ہے کہ اب یہ کمپنی بہت آگے جائے گی۔“ تابش نے بات مکمل کی تو حال تالیوں سے گونج اُٹھا۔کمپنی میں ایماندار ملازمین کو ان کی قابلیت کے اعتبار سے ترقی دی گئی، جس میں ثاقب سر فہرست تھا۔اس کی ایمانداری کا صلہ آخر اسے مل ہی گیا۔",
    "url": "https://www.urdupoint.com/kids/detail/moral-stories/imtihaan-2823.html?lang=ur"
  },
  {
    "story_id": "UP_0089",
    "story_title": "Waseela - Article No. 2819",
    "story_text": "نذیر انبالوی\nشاداب کالونی، اپنے نام کی حد تک شاداب تھی۔نئی آباد ہونے والی اس کالونی میں رہنے والے زیادہ تر لوگ مختلف دفاتر میں معمولی ملازمتیں کرتے تھے۔تنخواہ اتنی ہوتی کہ زندگی کی گاڑی بہ مشکل چل پاتی تھی۔کسی کی تنخواہ پندرہ تاریخ کو ختم ہو جاتی اور کسی کی جیب بیس تاریخ کو خالی ہو جاتی تھی۔\nایسے میں سب کی نظر صفدر کریانہ اسٹور پر پڑتی تھی۔صفدر نے دس سال پہلے کریانہ اسٹور بنایا تھا۔وہ رحم دل انسان تھے، ان کے پاس جو بھی آتا، وہ اسے حسبِ ضرورت سودا سلف دے دیتے تھے۔ان کے پاس ایک بڑا سا رجسٹر تھا، جس میں وہ ہر ایک کا الگ الگ حساب لکھتے تھے۔\nجب بھی کوئی ان کے پاس آتا، وہ سودا سلف دینے کے بعد اسے بتاتے کہ اس کے کتنے پیسے بن گئے ہیں۔\nان کی آواز قدرے دھیمی ہوتی تھی تاکہ دوسرا کوئی سن نہ لے، مگر اس کے باوجود ارد گرد کھڑے لوگوں کو معلوم ہو جاتا تھا کہ کس کے ذمے کتنے پیسے اُدھار ہیں، جیسے ہی تنخواہ ملتی تھی، کچھ گاہک پچھلے حساب میں سے تھوڑے سے پیسے اُدھار دے دیتے اور کچھ سارا ہی حساب چکتا کر دیتے۔بعض اوقات ایسا ہوتا کہ کوئی گاہک بحث کرتا کہ یہ سامان تو میں لے کر ہی نہیں گیا تو صفدر کہتے:”آپ کا بیٹا یہ سامان لے کر گیا تھا۔\nیہ دیکھیے میں نے سامان کے ساتھ اس کا نام بھی لکھا ہوا ہے، آپ خود دیکھ لیجئے۔“\nیہ سن کر گاہک مطمئن ہو جاتا۔صفدر چونکہ رحم دل والے انسان تھے، اس لئے وہ گاہکوں کو پیسے ادا کرنے کے لئے مہلت دیتے رہتے تھے۔ان کے ایسا کرنے سے کچھ گاہک فائدہ بھی اُٹھاتے تھے۔ان میں شوکت کا نام سرِ فہرست تھا۔جب بھی تنخواہ ملتی تو وہ ہر بار کوئی نہ کوئی بہانہ گھڑ لیتا۔\n”بیٹے کی فیس دینی ہے، اس بار پیسے دینا مشکل ہو جائے گا، آئندہ مہینے پیسے دے دوں گا۔“\nشوکت کی بات سن کر صفدر جواب دیتے:”اگر ایسا ہوتا رہا تو میری دکان تو خالی ہو جائے گی، میں تم سب کا خیال کرتا ہوں، تم سب کو بھی میرا احساس کرنا چاہیے۔ٹھیک ہے، اگلے مہینے سارے پیسے دے دینا۔“\n”جی․․․․جی․․․․․میں سارا حساب چُکتا کر دوں گا، شکریہ، بہت شکریہ۔\n“ شوکت یہ کہہ کر وہاں سے چلا گیا۔\nصفدر کا دوست ریاض اس کے پاس کھڑا تھا۔وہ ساری باتیں سن رہا تھا۔\n”اس طرح تو تم کر چکے کمائی، اتنی چھوٹ مت دو، ورنہ کچھ ہاتھ نہیں آئے گا۔“\n”بات تو تمہاری ٹھیک ہے، میں ان لوگوں کی مالی حالت دیکھتا ہوں تو کچھ کہہ نہیں سکتا، میرا کاروبار چل رہا ہے، کچھ گاہک بہت اچھے ہیں، اُدھار سامان لیتے ہیں تو بروقت پیسے ادا کر دیتے ہیں، شوکت جیسے بس تھوڑے ہی ہیں، اللہ مالک ہے، جب تک یہ سلسلہ چلتا ہے، میں چلاتا جاؤں گا۔\n“ صفدر بولتے چلے گئے۔\nایک دن امجد، صفدر کے پاس آیا۔وہ کچھ پریشان تھا۔صفدر نے اس کی پریشانی بھانپ لی تھی۔\n”کیا چاہیے؟“ صفدر نے پوچھا۔\n”دو کلو چاول، ایک کلو گھی۔“ امجد بولا۔\nکچھ دیر بعد دونوں چیزیں کاؤنٹر پر موجود تھیں۔\n”اسے لکھ لیجئے۔“ امجد بولا۔\n”آپ کے پہلے ہی دس ہزار روپے ہو چکے ہیں، میرا محدود سا کاروبار ہے، میرا تھوڑا سا خیال کیجئے۔\n“ صفدر نے امجد کی طرف دیکھا۔\n”آپ اتنی رعایت دیتے ہیں، اس کا شکریہ، فیکٹری سے دو تین دن میں تنخواہ مل جائے گی، میں آپ کے سارے پیسے ادا کر دوں گا۔“ پھر امجد شکریہ ادا کر کے اپنی مطلوبہ چیزیں لے کر وہاں سے چلا گیا۔\nدو تین دن بعد وہ آیا تو اس کے چہرے سے خوشی جھلک رہی تھی۔اس نے حسبِ وعدہ سارے پیسے ادا کر دیے۔\n”صفدر بھائی! آپ کا شکریہ، آپ مشکل وقت میں ساتھ دیتے ہیں، اللہ تعالیٰ آپ کو جزا دے۔\n”اللہ تعالیٰ اس کالونی کے لوگوں کی مشکلات آسان فرمائے۔“ صفدر نے امجد کی بات سن کر کہا۔\n”میرا دل چاہتا تھا کہ کالونی کے سب قرض داروں کے پیسے ادا کر دوں۔جب وہ یہاں آئیں اور انھیں معلوم ہو کہ کسی اور نے ان کے پیسے ادا کر دیے ہیں، کاش ایسا ہو جائے۔“ امجد نے اپنی خواہش کا اظہار کیا۔\n”اللہ کرے ایسا ہو، اللہ تعالیٰ ہر کام کرنے پر قادر ہے، اللہ تعالیٰ سب کے لئے آسانیاں پیدا کرے۔\n“ صفدر نے کہا۔\nکی شام امجد فیکٹری سے موٹر سائیکل پر سوار نہر کے پاس سے گزر رہا تھا تو ایک گاڑی والے نے اسے رکنے کا اشارہ کیا۔امجد سمجھا کہ شاید وہ کسی جگہ کا معلوم کرنا چاہتا ہے۔اس نے موٹر سائیکل کی رفتار کم کی تو ڈرائیور کے ساتھ بیٹھے ایک شخص پر اس کی نگاہ پڑی۔اسے اس کا چہرہ شناسا سا لگا۔اب گاڑی اس کے قریب رک چکی تھی۔\n”جی صاحب!“ امجد نے بات شروع کی۔\n”صاحب کے بچے، تم امجد ہو ناں۔“\n”اور تم رضا ہو۔“ امجد نے بھی اپنے ہم جماعت کو پہچان لیا تھا۔\n”ہاں، میں رضا ہوں۔“ رضا نے مسکرا کر کہا۔\nکچھ دیر بعد وہ ایک ہوٹل میں بیٹھے خوش گپیوں میں مصروف تھے۔دونوں بیس سال کے بعد ملے تھے۔\n”وہ تمہیں ماسٹر نصیر یاد ہیں۔“ رضا نے مسکراتے ہوئے امجد سے سوال کیا۔\n”انھیں کون بھول سکتا ہے، ان کا مولا بخش پورے اسکول میں مشہور تھا۔\nتم نے ایک مرتبہ ان کا مولا بخش کہیں چھپا دیا تھا۔“\n”اور جب مولا بخش ملا تو اسی مولا بخش سے میری خوب پٹائی کی تھی، کیا زمانہ تھا، اب تو اساتذہ طلباء کو ہاتھ تک نہیں لگا سکتے۔میں نے اساتذہ کا احترام تو جرمنی میں دیکھا ہے، طلباء ان کی بہت عزت کرتے ہیں۔“\nپھر امجد نے جرمنی میں گزارے پندرہ سال کا احوال بیان کیا۔اس نے بتایا کہ اس نے بہت پیسہ کمایا ہے، وہ ان پیسوں کو کسی فلاحی کام میں خرچ کرنا چاہتا ہے۔\n”جب اگلی ملاقات ہو گی تو میں تمہیں ایک ایسا کام بتاؤں گا، جس میں تم اپنا پیسہ لگا سکتے ہو۔“ امجد نے جواب دیا۔\nپھر دونوں نے ایک دوسرے کو اپنے موبائل فون نمبر دیے اور دوبارہ ملنے کا وعدہ کر کے ہوٹل سے رخصت ہو گئے۔امجد سوچ چکا تھا کہ اس نے رضا کو کس فلاحی کام کے لئے پیسہ لگانے کے لئے کہنا ہے۔جب دونوں دوبارہ ملے تو امجد نے کہا:”میں تمہیں اپنے علاقے کے کریانہ اسٹور لے کر جانا چاہتا ہوں۔\n”وہاں کیا ہے؟“ رضا نے پوچھا۔\n”میں سب کچھ وہاں جا کر بتاؤں گا، آ جاؤ میرے ساتھ۔“ امجد اپنی موٹر سائیکل پر سوار ہو گیا۔\nجب وہ صفدر کی دکان پر پہنچے تو امجد نے رضا کا تعارف کرواتے ہوئے کہا:”یہ میرا ہم جماعت رضا ہے، یہ صفدر بھائی ہیں، ہم سب کے مہربان، صفدر بھائی، شاداب کالونی کا ایک ایک شخص ان کے احسان تلے دبا ہوا ہے۔“\n”امجد بھائی! شرمندہ تو نہ کریں۔\n“ صفدر نے امجد کی بات درمیان سے اُچک لی۔\n”پھر امجد نے ایک بڑا سا رجسٹر رضا کے سامنے رکھ دیا۔اس نے ایک ایک صفحہ پلٹ کر رضا کو بتایا اور دکھایا کہ غربت کی وجہ سے کالونی کے لوگ صفدر بھائی کے خاصے قرض دار ہو چکے ہیں، کیونکہ سب لوگوں کی آمدنی کم اور اخراجات زیادہ ہیں۔ایسے میں صفدر بھائی سب کی مدد کرتے ہیں، ان کا بھی محدود کاروبار ہے، یہ ایک حد تک سب کی مدد کر سکتے ہیں۔\nیہی وہ جگہ ہے، جہاں آپ اپنی امدادی رقم خرچ کر سکتے ہیں۔“ امجد کی بات سن کر رضا نے کہا:”تم مجھے درست جگہ پر لائے ہو، میں اپنی رقم یہیں خرچ کروں گا، مگر میری ایک شرط ہے۔“\n”وہ کیا؟“ امجد نے پوچھا۔\n”کسی کو میرا نام نہیں بتایا جائے تاکہ لوگوں کی عزتِ نفس مجروح نہ ہو اور صفدر بھائی پیسوں کی ادائیگی کے حوالے سے کسی پر سختی نہیں کریں گے۔\n”میں ایسا ہی کروں گا، آپ کے آنے سے کالونی کے لوگوں کو آسانیاں ملیں گی۔اللہ نے آپ کو بے شمار لوگوں کا وسیلہ بنا کر بھیجا ہے۔“ صفدر بولا۔\n”تو یہ نیک کام آج سے شروع کیجیے، حساب کیجیے، کُل کتنے پیسے ہوئے ہیں۔“ رضا کے کہنے پر صفدر نے حساب کرنا شروع کیا۔اس دوران امجد اور رضا شاداب کالونی اور اس کے باسیوں کے بارے میں باتیں کرتے رہے۔\nاسی دوران جمیل آیا، جس کے ذمے آٹھ ہزار روپے تھے۔اسے کچھ سامان کی ضرورت تھی، وہ جھجک رہا تھا۔صفدر نے اسے اپنے پاس بلایا اور سرگوشی کے انداز میں پوچھا:”بتاؤ! کیا چاہیے؟“\nجمیل نے اپنا مطلوبہ سامان بتایا تو صفدر نے کوئی سوال کیے بغیر سامان تول کر اس کے حوالے کر دیا۔جب صفدر حساب کر چکا تو کاغذ پر تقریباً پچانوے ہزار روپے کی رقم نظر آ رہی تھی۔رضا نے فوراً ساری رقم ادا کر دی۔جب وہ اسٹور سے جانے لگا تو اس نے صفدر کی طرف دیکھ کر کہا:”اب کسی کو تکلیف نہیں ہونی چاہیے، آپ ہر مہینے بتا دیجیے گا میں انشاء اللہ رقم ادا کر دیا کروں گا۔ہاں یاد رہے، جو دے سکتا ہے، اس سے لے لیجئے گا اور جو نہ دے سکے، اس پر زور نہ دیجئے گا، یہ کارِ خیر بند نہیں ہونا چاہیے۔“",
    "url": "https://www.urdupoint.com/kids/detail/moral-stories/waseela-2819.html?lang=ur"
  },
  {
    "story_id": "UP_0090",
    "story_title": "Daar Cheeni Ke Aansoo - Article No. 2818",
    "story_text": "ڈاکٹر طارق ریاض\nگرم مصالحے زور شور سے دار چینی کی مخالفت کر رہے تھے۔کالی مرچ اور لونگ زیادہ غصے میں تھیں۔ان سب کا کہنا تھا کہ دار چینی کسی درخت کی چھال ہے، جو گرم مصالحوں کی دنیا سے کوئی مطابقت نہیں رکھتی۔اسے اپنے کنبے میں شامل نہ کیا جائے۔دھنیا اور زیرہ اس کی حمایت میں تھے۔\nچونکہ دونوں طرف مخالف اور حمایتی موجود تھے، اس لئے فیصلہ کرنا مشکل ہو رہا تھا۔بحث جب توتکار کی طرف بڑھی تو بڑی الائچی نے اپنے بڑے پن کا مظاہرہ کرتے ہوئے فیصلہ کیا کہ دار چینی کو موقع دیا جائے کہ وہ خود کو اہل ثابت کرے کہ اس کا شمار گرم مصالحے میں کیا جائے۔\nاب بات اہلیت کی تھی۔دار چینی سوچ میں پڑ گئی۔جبکہ باقی مصالحے خاموش ہو گئے۔\nبڑی الائچی نے وقتی طور پر امن قائم کر دیا تھا۔کمرے سے نکل کر دار چینی نے جنگل کی راہ لی۔وہ اکیلے وقت گزار کر اور سوچ و بچار کے بعد مصالحوں کی دنیا میں شامل ہونا چاہتی تھی۔دار چینی بے چینی سے چہل قدمی میں مصروف تھی۔خوب سوچنے کے بعد بھی وہ اس نتیجہ پر نہیں پہنچ سکی کہ اپنی اہلیت کو ثابت کر سکتی۔جوں جوں وقت گزرا، اس کا دل بجھ سا گیا۔\nایک بار تو اس نے تہیہ کیا کہ مصالحوں کی دنیا میں مجھے شامل نہیں ہونا، لیکن دوسرے لمحے اس نے سر جھٹکا اور پکا ارادہ کیا کہ کچھ ہو جائے وہ مصالحوں کا حصہ بنے گی۔اس نے بار بار اپنے عزم کا اعادہ کیا اور آخری لمحے تک لڑنے کا فیصلہ کر لیا، لیکن کرنا کیا تھا! یہ بات کی سمجھ میں نہیں آ رہی تھی۔\nسابو ایک دانشور اور سائنسی تحقیق کرنے والی شخصیت تھی۔\nوہ جڑی بوٹیوں () کی طبی اہمیت پر تحقیقی کام کر رہے تھے۔انھیں کسی ایسے پودے کی تلاش تھی جو بدلتے موسم میں انفلوئنزا () کے علاج میں استعمال ہو سکے۔اس بیماری کی وجہ ایک وائرس تھا۔اس کی وجہ سے بادشاہ سلامت کی اہلیہ کئی دنوں سے بیمار تھیں۔ملکہ کی ناک، گلا اور پھیپھڑے بُری طرح متاثر ہوئے تھے۔شاہی طبیب کے سارے فارمولے ناکام ہو گئے تھے۔\nکوئی دوا اس وائرس کے خلاف کارآمد نہ تھی۔بخار اور تھکن کے ساتھ جسم میں توڑ پھوڑ شروع ہو گئی تھی۔شاہی طبیب کو سابو صاحب کے بارے میں علم تھا۔اسی لئے ان کی درخواست پر سابو مختلف جڑی بوٹیاں آزما رہے تھے۔کھانسی اور چھینکوں کی وجہ سے اب تو بادشاہ تک جراثیم پہنچ گئے تھے۔اسی لئے سابو صاحب نے اپنے تجربات کی رفتار بڑھا دی تھی۔\n”ارے یہ کیا ہو رہا ہے؟“ سابو نے زیرِ لب کہا۔\nبہت سے بندر ایک درمیانے درخت کے گرد جمع تھے۔سابو صاحب نے یہ منظر دیکھا تو ایک بڑے درخت کے پیچھے چھپ کر ان کی کارروائی دیکھنے لگے۔جنگل میں جانوروں کا مل جانا کوئی حیرت کی بات نہ تھی، لیکن ایک مخصوص درخت کے گرد ان کا جمع ہونا یقینا دلچسپ بات تھی۔سابو صاحب تقریباً سانس روکے یہ سب دیکھ رہے تھے۔انھیں خدشہ تھا کہ بندر ان کو دیکھ کر منتشر ہو جائیں گے۔\nاس دوران ایک حیرت کن لمحہ آیا جب ایک بوڑھی بندریا نے درخت کی چھال کو منہ میں لے کر چبانا شروع کر دیا۔کچھ دیر بعد وہ چبائی ہوئی چھال () اس بندریا نے وہاں موجود کچھ بچوں کے منہ میں ڈالنا شروع کر دی۔یہ مختلف بندروں کے بیمار بچے معلوم پڑتے تھے۔جن کا علاج یہ بوڑھی بندریا کر رہی تھی۔سابو صاحب خاصی دیر اس منظر کو دیکھتے رہے۔جب تمام بیمار بچوں کو دوا مل گئی تو یہ سب ٹولیوں کی شکل میں تتر بتر ہو گئے۔\nمیدان خالی پا کر سابو صاحب جھٹ اس درخت تک جا پہنچے جو بندروں کے لئے شفا بخش تھا۔\n”یہ تو دار چینی ہے جس کا سائنسی نام ہے اس کا تعلق نباتاتی خاندان سے ہے۔“ وہ زیرِ لب بڑبڑائے اور آگے بڑھ کر اس درخت کی چھال اُتارنے لگے۔وہ ابھی چھال کو ایک تھیلے میں سنبھال رہے تھے کہ ان کے چہرے پر کچھ چھینٹے پڑے۔اب جو سابو صاحب نے سر اُٹھا کر دیکھا تو دار چینی کے آنسو ٹپ ٹپ گر رہے تھے۔\nان کے پوچھنے پر دار چینی نے سارا قصہ بیان کر ڈالا۔اسی کے ساتھ اس نے اس خواہش کا بھی ذکر کیا کہ وہ مصالحوں کی دنیا میں جانا چاہتی ہے۔سابو صاحب نے اسے دلاسہ دیا کہ سائنس کی دنیا میں تجربات کی روشنی میں جو نتائج آئے ہیں، انھیں سامنے رکھ کر حتمی رائے قائم کی جاتی ہے۔انھوں نے دار چینی سے وعدہ کیا کہ وہ دار چینی کے اثرات کا مطالعہ کر کے اسے مصالحوں کی دنیا میں شامل کرنے کا حکمراں کو مشورہ دیں گے۔\nاس سے وعدہ کر کے سابو صاحب شاہی محل کی طرف بڑھ گئے۔\n”دیکھو طبیب! تم پہلے بھی ہم پر کئی ادویات استعمال کر چکے ہو۔اب کہاں سے یہ عجیب سی جڑی بوٹی لے آئے ہو۔“ شاہی تخت پر جلوہ افروز بادشاہ نے قدرے ناگواری سے کہا۔ملکہ عالیہ بھی وہیں تشریف فرما تھیں۔جبکہ شاہی طبیب ایک پیالے میں گرما گرم مشروب نما دوا لئے کھڑے تھے۔یہ دوا اسے سابو صاحب نے لا کر دی تھی۔\nدار چینی کی چھال گرم پانی میں دو چار مرتبہ اُبالنے کے بعد ایک خوشگوار محلول کی شکل اختیار کر چکی تھی۔شاہی طبیب نے بادشاہ کو بتایا کہ یہ دوا سابو صاحب نے تحقیق کے بعد تجویز کی تھی۔سابو صاحب کا سن کر بادشاہ کو قدرے اطمینان ہوا۔بادشاہ نے گرم مشروب ملکہ کی طرف بڑھا دیا۔ملکہ نے پہلے تو ذرا سی مقدار چکھی، لیکن اس کی خوشبو اور ذائقے نے ملکہ کا دل جیت لیا۔\nپھر وہ جلدی جلدی سب پی گئیں۔بس دو دن لگے۔دار چینی نے ملکہ کی چھینکیں، خراب گلے اور انفلوئنزا کو تندرستی میں بدل دیا۔اب تو ہر طرف دار چینی کی دھوم مچ گئی۔سرکاری طور پر جگہ جگہ دار چینی کے درخت شجرکاری مہم میں لگائے جانے لگے۔اس کی یہ عزت افزائی اور پذیرائی نے دار چینی کی طبی اہمیت پر مہر لگا دی۔سابو صاحب نے جنگل میں جا کر دار چینی کو کامیابی کی خبر دی۔وہ دن اور آج کا دن بارہ مصالحے دار چینی کے بغیر مکمل نہ ہوتے۔",
    "url": "https://www.urdupoint.com/kids/detail/moral-stories/daar-cheeni-ke-aansoo-2818.html?lang=ur"
  },
  {
    "story_id": "UP_0091",
    "story_title": "Ants Ek Dusre Ko Kaise Pehchanti Hain - Article No. 2817",
    "story_text": "اظہار الحق\nچیونٹیوں کے جسم سے آنے والی مہک ایک جیسی ہوتی ہے۔اسی سے وہ ایک دوسرے کو پہچانتی ہیں۔اجنبی کیڑوں یا کسی بھی دشمن کی بُو ان سب سے مختلف ہوتی ہے۔بستی میں رہنے والی محافظ چیونٹیاں فوراً ایسے کیڑوں کو پہچان لیتی ہیں اور ان پر حملہ کر دیتی ہیں۔اس حملے میں وہ ان کو بھگا دیتی ہیں یا جان سے مار دیتی ہیں۔\nچیونٹیوں کے کان نہیں ہوتے۔وہ اپنے اینٹینا کی مدد سے وہ سن اور سونگھ سکتی ہیں۔ان ہی کی مدد سے وہ کسی چیز کو محسوس کرنے کے ساتھ ساتھ اس کا ذائقہ بھی معلوم کر سکتی ہیں۔یہی وجہ ہے کہ چیونٹیاں ہر وقت اپنے اینٹینا کو ہلاتی رہتی ہیں۔انھی کی مدد سے چیونٹیوں کو اپنی بستی میں رہنے والوں کے بارے میں معلوم ہوتا ہے اور وہ اپنا راستہ بھی تلاش کرتی ہیں۔\nانسانی آنکھ میں تو ایک عدسہ ہوتا ہے جبکہ چیونٹی کی آنکھ میں ایک سے زیادہ عدسے ہوتے ہیں۔ان کی بدولت، چیونٹی حرکت کرتی ہوئی چیزوں کو آسانی سے دیکھ سکتی ہے۔چیونٹی کی ایک قسم پتوں کو کاٹ کاٹ کر انھیں اپنی بستیوں میں جمع کرتی رہتی ہے۔ان پتوں سے وہ اپنی خوراک تیار کرتی ہیں۔اس خوراک کو فنگس کہا جاتا ہے۔چیونٹیوں کی تعداد ہزاروں اور لاکھوں میں ہوتی ہیں اور یہ ہر وقت چلتی رہتی ہیں۔\nیہ کسی جگہ مستقل طور پر اپنی بستیاں نہیں بساتیں۔چیونٹیاں مل جل کر رہتی ہیں۔چیونٹیوں کی بستی میں سینکڑوں، ہزاروں بلکہ لاکھوں چیونٹیاں رہ سکتی ہیں۔بستی میں رہنے والی سب چیونٹیاں ہر وقت مصروف رہتی ہیں۔سب کے ذمے کوئی نہ کوئی کام ہوتا ہے۔زیادہ تر چیونٹیاں پھل، پھول اور بیج وغیرہ کھاتی ہیں۔کچھ چیونٹیاں رس پینا پسند کرتی ہیں۔ایسا رس مختلف کیڑے یا درخت تیار کرتے ہیں۔کچھ چیونٹیاں دوسرے کیڑوں کو کھا لیتی ہیں اور کچھ اپنے سامنے آئی ہر چیز چٹ کر جاتی ہیں، خواہ وہ ننھے جاندار ہی ہوں۔",
    "url": "https://www.urdupoint.com/kids/detail/moral-stories/ants-ek-dusre-ko-kaise-pehchanti-hain-2817.html?lang=ur"
  },
  {
    "story_id": "UP_0092",
    "story_title": "Bezuban Mohsin - Article No. 2816",
    "story_text": "غلام حسین میمن\nعامر بچپن ہی سے اپنے نانا نانی کے ساتھ ہی رہتا تھا۔وہ اسکول اور مدرسے سے فارغ ہو کر دوپہر کو نانا کی پرچون کی دکان پر آ جاتا اور ساتھ ہی اپنے ماموں کے لئے گھر سے کھانا بھی لے کر آتا۔ماموں ایک قریبی اسکول میں پڑھاتے تھے۔صبح سے دوپہر تک دکان کو نانا سنبھالتے اور دوپہر کو ماموں آ جاتے تو نانا گھر چلے جاتے۔\nرات تک اس دکان کو ماموں ہی سنبھالتے۔دونوں ماموں بھانجے دوپہر کا کھانا ساتھ ہی بیٹھ کر کھاتے تو ایک کتا روزانہ دُم ہلاتا ہوا آ جاتا اور خاموشی سے کھڑا ہو جاتا۔عامر کبھی آدھی اور کبھی پوری روٹی اس کے آگے ڈال دیتا۔کتا روٹی کھا کر چلا جاتا۔عامر کے ماموں اکثر کہتے کہ تم نے کتے کو ہلا لیا ہے۔\nوہ جواب دیتا کہ ماموں! ایک روٹی ہی تو کھاتا ہے۔\nعامر کو جانوروں اور پرندوں سے بہت محبت تھی۔\nچند روز بعد ماموں نے اسے ایک بار پھر ٹوکا تو اس نے کہا:”یہ جانور ہماری محبت اور توجہ کے محتاج ہیں اور پھر کتا تو وفاداری اور چوکیداری کے لئے بہت مشہور ہے۔“\nمگر ہمیں چوکیداری کی کیا ضرورت ہے۔ہم تو اپنی دکان پر کئی مضبوط تالے لگا کر جاتے ہیں۔عامر کے پاس ماموں کے اس اعتراض کا کوئی جواب نہ تھا۔\nایک صبح جب عامر کے نانا دکان کے لئے گھر سے روانہ ہوئے تو پتا چلا کہ ان کے پاس دکان کی چابیاں نہیں ہیں۔ان کا بیٹا رات چابیاں کہیں راستے میں گرا آیا تھا۔اب دکان کیسے کھلے گی؟ اتنی صبح تو تالا چابی بنانے والا بھی نہیں آتا۔بازار تو ویسے بھی دیر سے کھلتا ہے۔پھر بھی وہ جائزہ لینے کے لئے دکان پر آ گئے۔\nدکان کے سامنے کتا بیٹھا ہوا تھا۔\nانھوں نے اسے اُٹھانے کی کوشش کی تو وہ نہ اُٹھا۔اس کی موجودگی میں تالا توڑنا مشکل لگ رہا تھا۔اتنی دیر میں عامر بھی اسکول جانے کے لئے دکان کے قریب سے گزرا۔اسے بھی چابی کے گم ہونے کا پتا چل گیا تھا۔وہ نانا کی تکلیف کا خیال کر کے اسکول جانے کے بجائے دکان پر رُک گیا۔اسے آتا دیکھ کر کتا اُٹھا اور اس کے پاؤں میں لیٹ گیا۔کتا جیسے ہی اُٹھا، اس کے نیچے سے دکان کی چابیاں پڑی ملیں۔\nنانا نے اسے فوراً اُٹھا لیا اور حیرت سے دیکھنے لگے۔عامر نے بھی یہ منظر دیکھا اور ساری بات سمجھ گیا۔کتا اس کے بعد وہاں سے چلا گیا۔دکان کھلنے کے بعد وہ اسکول چلا گیا۔\nاسی وقت محلے کا چوکیدار آٹا خریدنے آ گیا اور اس نے نانا سے کہا:”آج آپ کی دکان کے باہر ایک عجیب سی بات دیکھی۔رات سردی بہت زیادہ تھی، مگر پھر بھی ایک کتا آپ کی دکان کے باہر ساری رات سکون سے بیٹھا ہوا تھا۔\nورنہ عام طور پر ایسے موسم میں جانور بھی دیوار وغیرہ کی اوٹ لے کر سردی سے بچنے کی کوشش کرتے ہیں۔“\nرات ماموں نے دکان بند کر کے چابی جیب میں ڈالی تو وہ غلطی سے باہر زمین پر گر گئی۔ماموں کو اس کا احساس نہ ہوا۔اس دوران کتا آ گیا اور اس کی نظر چابیوں پر پڑی تو اس نے اسے اپنے نیچے چھپا لیا، تاکہ کوئی اور ان چابیوں کو نہ اُٹھا لے۔وہ ساری رات سخت سردی میں بیٹھا رہا اور سخت سردی کے باوجود ساری رات چابیوں اور دکان کی حفاظت کرتا رہا۔نانا بھی کتے کی وفاداری سے بہت متاثر تھے، مگر سب سے زیادہ شرمندہ ماموں تھے۔اب وہ خود اکثر کتے کے آگے کچھ نہ کچھ رکھتے نظر آتے تھے۔",
    "url": "https://www.urdupoint.com/kids/detail/moral-stories/bezuban-mohsin-2816.html?lang=ur"
  },
  {
    "story_id": "UP_0093",
    "story_title": "Bolta Jungle - Article No. 2815",
    "story_text": "محمد فاروق دانش\nشزران نامی چھوٹے سے قصبے میں عینی اپنے دادا کے ساتھ ہنسی خوشی رہتی تھی۔ان کا گھر ایک چھوٹے سے جنگل کے ساتھ ملحق تھا۔اس جنگل میں کوئی خطرناک جانور تو نہ تھے کہ لوگ اس قصبے میں رہنے سے کتراتے، ہاں! ایک چیز تھی، وہ یہ کہ اس جنگل کے حوالے سے ہر ایک نے سن رکھا تھا کہ یہ جنگل پُراسرار کہانیوں سے بھرا ہوا ہے، لیکن یہ صرف سنی سنائی بات تھی، اس لئے کہ اب تک کوئی جنگل میں زیادہ اندر جانے کی ہمت ہی نہیں کر سکا تھا، تو پھر اندر کی خبر کیسے مل پاتی؟ یہ بھی مشہور تھا کہ وہاں راستہ بھولنے کا امکان رہتا ہے۔\nعینی کے دادا نے ریٹائر ہونے سے پہلے یہ سوچ رکھا تھا کہ کسی ایسی جگہ جا کر رہیں گے، جہاں سکون ہی سکون ہو۔\nان کے دوستوں نے اس جگہ کی نشان دہی کی تھی، جب وہ اس علاقے کو دیکھنے آئے تو یہ انھیں اتنا پسند آیا کہ وہیں کے ہو کر رہ گئے۔ضروریاتِ زندگی کا سامان یہاں میسر تھا، ایک چھوٹا سا اسکول بھی تھا، جو یہاں کے بچوں کے لئے کافی تھا۔چولہا جلانے کے لئے لوگ جنگل سے لکڑیاں اور گھاس پھونس اکٹھی کر کے اپنا کام چلا لیتے تھے۔\nدادا نے جنگل کے بارے میں کئی قصے سنے تھے، لیکن ان کا عقیدہ بھی دیگر لوگوں کی طرح سیدھا سادا تھا کہ اپنے کام سے کام رکھا جائے۔\nدس سالہ عینی دوسرے بچوں کی طرح نہیں تھی، جہاں دیگر بچے اُس جنگل سے خوف زدہ تھے، وہ اس سے بے خوف تھی۔وہ اکثر سوچتی کہ ان گھنے درختوں کے پیچھے کیا ہو گا؟ دادا عجیب و غریب کہانیاں بننے کے ماہر تھے، کبھی کبھار وقت گزاری کے لئے عینی کو کہانیاں سناتے، وہ اسے اس جنگل کی حیرت انگیز کہانیاں بھی سنایا کرتے تھے۔\n”یاد رکھو عینی!“ وہ گہری آواز میں کہتے:”ہر راز میں ایک سبق چھپا ہوتا ہے، یہ جنگل سرگوشیاں کرتا ہے۔صرف بہادر لوگ ہی اس کی سرگوشیوں کو سمجھ سکتے ہیں۔“\nایک سنہری دوپہر، عینی جنگل کنارے بیٹھی اپنا کام کر رہی تھی کہ اچانک اس نے آواز سنی، کوئی اسے پکار رہا تھا:”عینی․․․․․عینی!“\n”مجھے کس نے پکارا؟“ وہ چونک کر اِدھر اُدھر دیکھنے لگی:”کیا دادا نے؟“\nلیکن وہاں کوئی نہیں تھا۔\nپھر وہ آواز دادا کی تو تھی بھی نہیں۔آواز دوبارہ آئی، اس کا تجسس بڑھا، اُس نے بنا کچھ سمجھے جنگل کی طرف قدم بڑھا دیے۔اس پکار پر اس کا دل خوف اور جوش کے امتزاج سے دھڑک رہا تھا۔دادا نے بتایا تھا کہ جنگل کے درخت، کچھ سرگوشیاں کرتے ہیں، کچھ بتاتے ہیں۔آج اس نے شاید یہ عہد کر لیا کہ وہ ان سرگوشیوں کے بارے میں جاننے کی کوشش کرے گی۔وہ جنگل کے اندر جانے لگی، جیسے جیسے وہ اندر قدم بڑھاتی گئی، اُسے فضا میں ایک عجیب سی توانائی محسوس ہوئی۔\nجنگل کے درخت غیر معمولی طور پر بہت بلند تھے، ان کے تنے بھی عجیب و غریب انداز میں مڑے ہوئے تھے، یہ اس جنگل کی پُراسراریت تھی۔اس کا ہر قدم جنگل کو بیدار کر رہا تھا۔وہ آگے بڑھتی گئی اور پتے بغیر ہوا کے بھی سرسراتے دکھائی دینے لگے، ایک عجیب سا ماحول بنتا جا رہا تھا، اب سرگوشیاں ہر طرف گونجنے لگی تھیں۔درختوں میں سے صدائیں آتی محسوس ہو رہی تھیں۔\n”خوش آمدید عینی!“\nوہ ایک عجیب سی کیفیت میں آگے ہی آگے چلی جا رہی تھی۔اسے کوئی خوف محسوس نہ ہوا۔اچانک، ایک گلہری اس کے راستے میں آئی اور ایک چمکدار چیز اس کے قدموں میں گرا دی۔عینی نے اُسے اُٹھایا۔یہ ایک چھوٹی سی سنہری چابی تھی۔اُس پر ایک لفظ کندہ تھا:”کھولو!“\n”یہ چابی کون سا دروازہ کھولتی ہے؟“ عینی نے اپنے آپ سے سرگوشی کی، لیکن اس کی سرگوشی کا جواب جنگل نے خود دیا:”آگے کی جانب چلو۔\nاس نے چابی کو مضبوطی سے پکڑ کر آگے بڑھنا شروع کیا۔وہ ایک ایسی جگہ پہنچ گئی جو روشنی سے نہائی ہوئی تھی۔اس روشنی کے درمیان میں ایک قدیم درخت کھڑا تھا، جس کی جڑیں سانپوں کی طرح لپٹی ہوئی تھیں۔اُس نے درخت کے تنے پر ایک چھوٹا سا سوراخ دیکھا جو ملنے والی چابی کے سائز کا تھا۔عجیب سی خوشی اور حیرت سے اس کے ہاتھ کپکپانے لگے، اُس نے چابی کو سوراخ میں ڈالا۔\nزور دار چرچراہٹ کے ساتھ درخت دو حصوں میں بٹ گیا۔درمیان میں ایک سیڑھی نیچے کی طرف جاتی ہوئی نظر آئیں۔اُس کا دل زور زور سے دھڑکنے لگا تھا۔اسے اپنے دادا کے الفاظ یاد آئے:”ہر راز میں ایک سبق چھپا ہوتا ہے۔“\nاپنے اندر ہمت پیدا کرتے ہوئے، وہ سیڑھیوں سے نیچے اُتری۔نیچے پہنچ کر اُس نے ایک غار دیکھا، جو ہیرے کی طرح جگمگا رہا تھا۔اچانک غار کی دیواریں چمک کے ساتھ جلنے بجھنے لگیں۔\nروشنی اس قدر تیز ہو گئی کہ اُسے اپنی آنکھیں بند کرنا پڑیں۔جب اُس نے بند آنکھیں کھولیں تو وہ ایک اور دنیا میں تھی۔ایک قدیم اور پُراسرار کمرا، جہاں دیواروں پر ایک آئینہ لگا ہوا تھا۔آئینے میں عینی نے خود کو دیکھا، یہ مستقبل کا منظر تھا۔وہ اُستانی بن گئی ہے اور قصبے کے بچوں کو ایک کتاب سے سبق پڑھ کر سنا رہی ہے، اس کو اپنے الفاظ میں ایسی گہرائی محسوس ہوئی جو اس نے پہلے کبھی محسوس نہیں کی تھی۔\nاچانک کمرا غائب ہو گیا اور اُس نے خود کو دوبارہ اسی غار میں کھڑا پایا۔\nغار کی چکا چوند روشنی میں وہاں ہوا میں تیرتی ہوئی کتابوں سے بھرا شیلف نظر آیا۔ایک اسٹینڈ پر ایک بے حد خوبصورت کتاب رکھی تھی۔بے اختیار اس کا دل چاہا کہ وہ اُسے اُٹھا لے، جیسے ہی اُس نے کتاب کو چھوا، کتاب کے صفحات کھلنا شروع ہو گئے، اور ان پر چمکتے ہوئے نقوش الفاظ میں تبدیل ہو گئے۔\nعینی نے ہمت، ہمدردی، علم کی طاقت اور انسانوں کی اخلاقی ذمے داریوں کے بارے میں پڑھا۔ہر سبق اسے زندہ محسوس ہوا۔اس کتاب کا نام تھا:”جاگو جگاوٴ!“\nواہ! کیا خوبصورت نام تھا اور کیا عمدہ تحریر تھی، اُسے پڑھتے ہوئے بہت وقت گزر گیا، جبکہ اُسے ایسا لگا جیسے صرف کچھ منٹ گزرے ہوں۔جب عینی درخت سے باہر نکلی تو جنگل مختلف لگ رہا تھا، اب وہ کم خوف ناک مگر زیادہ حیرت انگیز دکھائی دے رہا تھا۔\nعینی نے اس کتاب کے ذریعے جو کچھ حاصل کیا اُسے قصبے کے بچوں تک پہنچانے کا فیصلہ کیا۔”جاگو جگاوٴ“ کے جو اسباق اس نے سیکھے تھے، اس سے متاثر ہو کر اُس نے بچوں کے لئے اخلاقی کہانیاں بُن کر انھیں سنانا شروع کیں۔\nاس کے دادا نے عینی میں تبدیلی کو محسوس کیا۔ایک شام انھوں نے عینی سے پوچھا:”تم جنگل میں گئی تھیں؟“ ان کی آنکھوں میں شرارت چمک رہی تھی۔\nاُس نے ہچکچاتے ہوئے اقرار میں سر ہلایا۔\n”تو پھر تم نے بھی وہ دیکھا جو میں نے کبھی دیکھا تھا۔“ انھوں نے مسکراتے ہوئے کہا۔عینی بھی ہنس دی۔",
    "url": "https://www.urdupoint.com/kids/detail/moral-stories/bolta-jungle-2815.html?lang=ur"
  },
  {
    "story_id": "UP_0094",
    "story_title": "Tarbiyat - Article No. 2814",
    "story_text": "جدون ادیب\nسلیم گھر میں داخل ہوا تو اس کا منہ اُترا ہوا تھا۔وہ سیدھا اپنے کمرے میں گیا۔اس کی امی سمجھ گئیں کہ کسی بات سے وہ پریشان ہے۔وہ اس کی دل جوئی کے لئے کمرے میں داخل ہوئیں تو وہ اپنا گلک اُٹھائے کسی سوچ میں گم بیٹھا تھا۔امی کو دیکھ کر وہ سیدھا ہو کر بیٹھ گیا اور آہستہ سے بولا:”امی! میں اپنا گلک توڑنا چاہتا ہوں۔\n”مگر کیوں؟ تم تو کہہ رہے تھے کہ چاند رات کو توڑو گے۔“ امی نے حیرت بھرے لہجے میں پوچھا۔\nسلیم نے فوری طور پر کچھ نہ کہا۔چند لمحے سوچنے کے بعد بولا:”آپ مجھے سکھاتی رہی ہیں کہ ہمیشہ دوسروں کی مدد کرنی چاہیے۔حتیٰ کہ دوسروں کے بارے میں خود سے بڑھ کر سوچنا چاہیے۔“\n”ہاں!“ وہ آہستہ سے بولیں۔\n”آپ کے پاس صبح بابو چچا آئے تھے، کچھ اُدھار مانگنے کے لئے اور شاید آپ کے پاس پیسے نہیں تھے۔\nمجھے ان کا احساس ہو رہا ہے۔“\nامی نے سوچتی نگاہوں سے سلیم کی طرف دیکھا پھر بولیں:”ٹھیک ہے، مجھے اس پر خوشی ہے، مگر یاد رکھو، نیکی خوش دلی سے کرنی چاہیے۔تم مجھے پریشان نظر آ رہے ہو۔“\n”میری پریشانی کی وجہ یہ نہیں ہے۔“ سلیم نے جلدی سے کہا، پھر امی کے گلے میں بانہیں ڈال کر بولا:”زمیندار کے لڑکے جمیل خان نے اپنی جیپ سے مجھ پر پانی کے چھینٹے اُڑائے اور میرے کپڑے خراب کر دیے! پھر طنزیہ انداز سے مجھے دیکھ کر ہنسنے لگا۔\nاس کے ڈرائیور نے بدتمیزی کی اور کہا کہ خان آ رہا ہو تو راستے سے ہٹ جایا کرو۔مجھ سے بھی برداشت نہیں ہوا اور میں نے کہہ دیا کہ خان ہو گا اپنے گھر کا، میں کسی خان کو نہیں مانتا۔“\nیہ کہہ کر سلیم نے اپنے کپڑے امی کو دکھائے۔انھوں نے سلیم کے بالوں میں اُنگلیاں پھیرتے ہوئے محبت بھرے لہجے میں کہا:”تمہیں ایسا نہیں کہنا چاہیے تھا۔بہرحال وہ ہمارے چودھری کا بیٹا ہے۔\nاگر وہ کچھ کہتا ہے تو اسے اچھے اخلاق سے جواب دینا چاہیے تھا۔“\nپھر انھوں نے سلیم کو سمجھایا کہ وہ جا کر بابو کی مدد کرے اور واپسی پر جمیل خان سے معذرت بھی کرے۔سلیم نے سر ہلایا اور اپنا گلک توڑ دیا۔اس نے نوٹ تہ کر کے جیب میں رکھے اور سکے دوسری جیب میں رکھ لئے۔جب وہ یہ پیسے بابو کو دے کر جمیل خان کے ڈیرے پر پہنچا۔\nجمیل خان سلیم کی طرف بڑھا تو سلیم نے اسے سلام کیا اور بولا:”جمیل خان! میں تم سے معافی مانگنے آیا ہوں۔\nآپ چودھری صاحب کے بیٹے ہیں، میرا حق نہیں تھا کہ آپ سے اس انداز میں کچھ ایسا کہوں کہ آپ کو دکھ ہو۔ازراہِ مہربانی مجھے معاف کر دو۔“\nجمیل خان سوچ بھی نہیں سکتا تھا کہ سلیم اس سے معافی مانگنے آئے گا۔اس نے سلیم کے ہاتھ تھام لئے اور بولا:”ارے نہیں، غلطی میری تھی، معافی مجھے مانگنی چاہیے۔خیر اب اس بات کو ختم کرو۔“\n”بہت شکریہ تمہارا، میں چلتا ہوں۔\n“ سلیم نے اجازت طلب کی تو جمیل خان نے اسے زبردستی بیٹھا دیا۔نوکر کو چائے کے لئے کہا اور اس سے باتیں کرنے لگا۔اچانک اسے کوئی بات یاد آئی وہ بولا:”سلیم! تم نے مجھ سے کہا تھا کہ خان وہ ہوتا ہے جس کا دسترخوان بڑا ہوتا ہے۔اس کا کیا مطلب تھا؟“\nسلیم نے لفظوں کو تولا اور کہا:”خان دراصل قوم کا، گاؤں کا بڑا ہوتا ہے، سربراہ ہوتا ہے۔اس حیثیت سے اسے چاہیے کہ وہ دوسروں کا خیال رکھے۔\nاس کے دسترخوان پر ضرور کوئی نہ کوئی غریب موجود ہو۔“\nپھر سلیم نے اسے بابو کے خراب حالات کے بارے میں بتا کر درخواست کی کہ اسے کسی کام پر لگا دے۔اسی شام کو بابو اور اس کے بیوی بچے جمیل خان کے ڈیرے میں دسترخوان پر موجود تھے۔اس نے بابو کو اپنے کھیتوں پر کام کرنے کی پیشکش کی تو وہ فوراً تیار ہو گیا۔جب بابو اور اس کے بچے کھانا کھا رہے تھے تو دور بیٹھا جمیل خان سوچ رہا تھا کہ دوسروں کی خدمت میں کتنی لذت ہے۔تب اس نے فیصلہ کیا کہ اب اس کے دسترخوان پر روزانہ گاؤں کے غریب لوگ آئیں گے اور پھر وہ اپنا دسترخوان وسیع کرتا چلا جائے گا۔",
    "url": "https://www.urdupoint.com/kids/detail/moral-stories/tarbiyat-2814.html?lang=ur"
  },
  {
    "story_id": "UP_0095",
    "story_title": "Kaisi Rahi? - Article No. 2813",
    "story_text": "مریم شہزاد\nہانیہ ساتویں جماعت میں پڑھتی تھی۔وہ ایک لائق بچی تھی۔وہ اپنا سب کام وقت پر کرتی تھی۔ارم بظاہر اس کی سہیلی تھی، مگر اندر ہی اندر اس سے حسد کرتی تھی۔ایک دن اسے ہانیہ کو ڈانٹ پڑوانے کی ترکیب سوجھ گئی۔\n”سنو ہانیہ! تم مجھ کو اپنی اردو کی کاپی دے دو میرا کام مکمل نہیں ہے، میں گھر لے جاؤں گی اور کل تم کو واپس کر دوں گی۔\n“ ارم نے ہانیہ سے کہا۔\nہانیہ نے کچھ سوچتے ہوئے کاپی اس کو دے دی اور کہا:”دیکھو دھیان سے رکھنا، خراب نہ ہو، اور کل ضرور لے آنا۔“\n”ہاں ہاں ضرور لے آؤں گی، اور پہلے یڈ میں ہی واپس کر دوں گی۔“ ارم نے کاپی اپنے بیگ میں رکھتے ہوئے کہا۔\nدوسرے دن ارم نے اسکول کی چھٹی کر لی۔\nاس کے اگلے دن بھی ارم نہیں آئی تو ہانیہ بہت پریشان ہوئی، پہلی مرتبہ ایسا ہو رہا تھا کہ وہ اپنا کام وقت پر مکمل نہیں کر پا رہی تھی۔\nتیسرے دن ارم آئی تو اس کی جان میں جان آئی۔\n”شکر ہے ارم! تم آ گئیں۔اب جلدی سے میری کاپی دے دو۔“ ہانیہ نے ارم کو دیکھتے ہی کہا۔\n”کون سی کاپی؟“ ارم نے حیرانی سے پوچھا۔\n”اردو کی کاپی! جو تم نے دو دن پہلے کام مکمل کرنے کے لئے لی تھی۔“ ہانیہ نے اس کو یاد دلایا، مگر ارم تو صاف مکر گئی کہ اس نے تو کاپی لی ہی نہیں۔\nہانیہ پریشان ہو کر اردو کی مس کے پاس گئی اور ان کو سب بات بتائی۔\nپہلے تو مس نے کچھ دیر سوچا پھر اس کو ایک ایسی ترکیب بتائی، جس سے سانپ بھی مر جائے اور لاٹھی بھی نہ ٹوٹے۔اب جب اردو کا یڈ آیا تو مس نے سب سے کاپی نکالنے کو کہا تو ہانیہ نے کھڑے ہو کر کہا۔\n”مس میں نے اپنی کاپی دو دن پہلے ارم کو دی تھی۔یہ دو دن غیر حاضر تھی۔آج آئی ہے تو کہہ رہی ہے کہ میں نے کوئی کاپی نہیں لی تھی۔“\nاب ارم کھڑی ہوئی اور بولی:”جی مس! میں نے تو ہانیہ کی کاپی لی ہی نہیں تو واپس کیسے کروں۔\n“ ہانیہ نے کہا۔\n”یاد کرو جب تم نے مجھ سے کہا تھا کہ کاپی واپس کروں گی تو تم کو لنچ بھی کروا دوں گی۔“\n”نہیں تو، میں نے ایسا کچھ نہیں کہا تھا۔“ ارم نے کہا۔\n”نہیں نہیں تم یاد کرو تم نے کہا تھا کہ لنچ میں تم مجھے فرائز کھلاؤ گی۔“ ہانیہ نے کہا۔\n”نہیں مجھے اچھی طرح سے یاد ہے، میں نے ایسا کچھ بھی نہیں کہا تھا۔“ ارم نے کہا۔\n”تم نے فرائز کے ساتھ کولڈ ڈرنک پلانے کا بھی وعدہ کیا تھا۔\n“ ہانیہ نے پھر کہا۔\n”نہیں بھئی میں نے یہ بھی نہیں کہا تھا۔“ ارم نے پورے یقین سے کہا۔\n”اچھا تو پھر کیا کہا تھا؟“ ہانیہ نے پوچھا۔\n”میں نے تو بس اتنا ہی کہا تھا کہ کل صبح ہی کام مکمل کر کے کاپی واپس کر دوں گی۔“ ارم نے کہا اور پوری کلاس ہنسنے لگی۔\nارم کو فوراً ہی اپنی غلطی کا احساس ہوا کہ یہ کیا کہہ دیا اور خاموشی سے ہانیہ کی کاپی بیگ سے نکال کر اس کو دے دی اور چپکے سے معذرت کر لی اور آئندہ غلط بات کرنے سے بھی توبہ کر لی۔",
    "url": "https://www.urdupoint.com/kids/detail/moral-stories/kaisi-rahi-2813.html?lang=ur"
  },
  {
    "story_id": "UP_0096",
    "story_title": "Makkar Jadugarni - Article No. 2812",
    "story_text": "ولیجہ شہناز\nکسی گاؤں میں ایک کسان اپنی بیوی کے ساتھ رہتا تھا۔کسان کی بیوی نے کسان سے کہا:”آج میرا سلاد کے پتے کھانے کو دل چاہ رہا ہے۔“ ان کے گاؤں میں سلاد کے پتے موجود نہیں تھے، لیکن گاؤں کے باہر ایک جادوگرنی کا کھیت تھا۔جس میں سلاد کے پتے موجود تھے۔جادوگرنی اجنبیوں کو پسند نہیں کرتی تھی اور جادو سے انھیں بندر بنا دیتی تھی۔\nبیوی کی ضد پر کسان نے سلاد کے پتے لانے کی ٹھانی۔وہ جب جادوگرنی کے ٹھکانے پر پہنچا اور دیوار پھلانگ کر سلاد کے پتے توڑ لیے تو جادوگرنی نے اسے دیکھ لیا اور پوچھا:”تم یہاں کیا کر رہے ہو؟“\nکسان نے کہا:”میں اپنی بیوی کے لئے سلاد کے پتے لینے آیا ہوں۔“\nجادوگرنی نے کہا:”اگر تم پتے لے جانا چاہتے ہو تو میری ایک شرط پوری کرنی ہو گی۔\nکسان نے پوچھا:”کیسی شرط؟“\nجادوگرنی نے کہا:”تمہاری اولاد ہونے والی ہے، وہ بچہ مجھے دو گے۔“\nکسان راضی ہو گیا۔پھر کسان کے ہاں ایک خوبصورت سی بیٹی پیدا ہوئی۔کسان اور اس کی بیوی خوش تھے اور وہ جادوگرنی سے کیا ہوا وعدہ بھول گئے۔ایک دن کسان کو یاد آیا کہ جادوگرنی نے ان کا پہلا بچہ مانگا تھا۔یہ یاد آتے ہی میاں بیوی اُداس ہو گئے اور انھوں نے آپس میں مشورہ کیا کہ ہم اپنی بیٹی جادوگرنی کے حوالے نہیں کریں گے اور یہاں سے کہیں دور جائیں گے۔\nجہاں جادوگرنی ہمیں ڈھونڈ نہ سکے۔اس بات کو کافی سال گزر گئے اور بچی بڑی ہو گئی۔وہ بہت عقل مند اور ذہین تھی۔ایک دن ان کے دروازے پر دستک ہوئی۔گھر میں کوئی نہیں تھا۔جب بچی نے دروازہ کھولا تو سامنے ایک مکروہ شکل کی بڑھیا کو پایا۔بچی اسے دیکھ کر گھبرا گئی اور فوراً دروازہ بند کر دیا۔\nگھر آ کر کسان اور اس کی بیوی نے اپنی بیٹی کی یہ حالت دیکھی تو گھبرا گئے۔\nبیٹی نے انھیں سب کچھ بتایا۔میاں بیوی اُداس ہو گئے۔بیٹی نے ماں سے پوچھا تو پتا چلا کہ بابا نے اس کے پیدا ہونے سے پہلے جادوگرنی سے سلاد کے پتے لئے تھے اور جادوگرنی نے اس کے بدلے پہلی اولاد مانگی تھی۔اب ہم تمہیں اس جادوگرنی کو نہیں دیں گے۔\nلڑکی نے کہا:”آپ جادوگرنی کو دعوت پر بلائیں۔کسان نے جادوگرنی کو دعوت پر راضی کر لیا۔\nجادوگرنی کے لئے لڑکی نے شوربہ بنایا۔لڑکی نے شوربے میں نیند کی جڑی بوٹیاں ملا دیں۔“\nجادوگرنی نے کہا:”شوربہ بہت لذیذ ہے۔“\nکسان نے کہا:”میری بیٹی نے بنایا ہے۔“\nجادوگرنی نے کہا:”جب یہ لڑکی میرے گھر جائے گی تو مجھے روزانہ ایسا ہی شوربہ بنا کر دے گی۔“\nلڑکی جادوگرنی سے میٹھی میٹھی باتیں کرنے لگی۔اس کے بعد جادوگرنی بے ہوش ہو گئی۔کسان نے اسے اُٹھا کر اندھیرے کنویں میں ڈال کر اسے بند کر دیا۔یوں گاؤں والوں کو جادوگرنی سے نجات مل گئی۔سب ہنسی خوشی رہنے لگے۔",
    "url": "https://www.urdupoint.com/kids/detail/moral-stories/makkar-jadugarni-2812.html?lang=ur"
  },
  {
    "story_id": "UP_0097",
    "story_title": "Khargosh Pappu Ka Wada - Article No. 2810",
    "story_text": "ملک راشد\nچھوٹا سا نرم و نازک خرگوش پپو آج بہت غصے میں تھا۔اس کا دل کر رہا تھا کہ سب چیزیں الٹ دے یا کہیں بھاگ جائے۔وہ سوچ رہا تھا، آخر امی اور بابا میری بات کیوں نہیں مانتے؟ میں سب سے بڑا ہوں، بھلا میں غلط کیسے ہو سکتا ہوں؟۔پپو کو ہر وقت گاجر کھانا اور فریج میں رکھا ٹھنڈا جوس پینا بہت پسند تھا۔اب جبکہ بارشوں کا موسم چل رہا تھا، امی بار بار کہتی تھیں کہ کھانے پینے میں احتیاط کرو، فریج سے ٹھنڈی گاجریں اور جوس مت لیا کرو، ورنہ بیمار ہو جاوٴ گے۔\nپھر دوا کھانی پڑے گی اور اسکول سے چھٹیاں ہو جائیں گی، جبکہ امتحانات بھی ہونے والے ہیں۔پپو کا پارہ چڑھ گیا۔امی تو ہمیشہ ڈانٹتی رہتی ہیں، ہر وقت روک ٹوک، آخر میں بڑا ہوں تو خود جانتا ہوں کیا کرنا ہے! وہ غصے سے پاوٴں پٹختا ہوا اپنے کمرے میں گیا اور سو گیا۔\nشام کو بابا آفس سے آئے تو اپنے ساتھ کھانے کی مختلف اشیاء بھی لائے۔پپو کو جگایا گیا، وہ خوش تو ہوا، لیکن جب امی نے کہا:”سب بچوں کو برابر برابر ملے گا، میں حصے کر دوں گی، تو وہ پھر منہ پھُلا کر بیٹھ گیا۔\nبابا نے امی کی بات ماننے کے بجائے چیز کا پیکٹ پپو کو تھما دیا اور کہا تم سب کو خود برابر بانٹ دینا، تم ہمارے بڑے بیٹے ہو۔پپو خوش تو ہوا، لیکن چالاکی سے اس نے خود زیادہ چیز رکھ لی اور اپنے چھوٹے بہن بھائیوں، ٹوٹی اور منگو کو تھوڑی تھوڑی دیں۔وہ بے چارے خاموش رہے۔پھر پپو کسی کو بتائے بغیر کھیلنے باہر نکل گیا۔دوست کرکٹ کھیل رہے تھے۔\nوہ خوب کھیلتا رہا۔گھر آ کر جوس پیا، ٹھنڈی گاجریں کھائیں۔\nاگلے دن امتحانات کا پہلا پرچہ تھا اور تیاری بھی برائے نام تھی! رات کو گلہ درد کرنے لگا، لیکن سوچا صبح پڑھ لوں گا۔صبح اٹھا تو بخار، سر درد اور پیٹ درد کا شکار ہو چکا تھا۔امی نے سیرپ پلایا اور اسکول بھیجا، لیکن پپو کچھ بھی نہیں لکھ پایا۔شام کو بخار تیز ہو گیا، اور بابا اسے فوراً ڈاکٹر بھالو انکل کے کلینک لے گئے۔\nڈاکٹر بھالو انکل نے پوچھا:”بیٹا، کیا کھایا تھا“؟\nپپو رو پڑا:”بس، فریج کا ٹھنڈا جوس پیا تھا اور گاجریں کھائی تھیں“۔\nڈاکٹر نے سر ہلاتے ہوئے کہا:”یہی تو وجہ ہے بیماری کی! موسم بدل رہا ہے، ٹھنڈی چیزوں سے پرہیز ضروری ہے۔اب ایک آرام کرو گے، کڑوی دوا کھاوٴ گے اور اسکول بھی نہیں جا سکو گے۔پپو بہت پریشان ہوا۔\nوہ ہمیشہ امتحان میں اوّل آتا تھا، اب اگر غیر حاضر ہو گیا تو اس کی پوزیشن خطرے میں پڑ جائے گی۔گھر آ کر وہ چپ چاپ لیٹ گیا۔امی نے پیار سے اس کے ماتھے پر ہاتھ رکھا اور کہا:”بیٹا، ہم تمہارے دشمن نہیں۔ہر بار روکتی ہوں، سمجھاتی ہوں، اس کا مقصد تمہاری بھلائی ہوتا ہے۔اب خود نتیجہ دیکھ لو!“\nبابا مسکرائے اور بولے:”اسی لئے میں نے امی سے کہا تھا کہ تمہیں تمہاری مرضی سے جینے دیں۔\nتاکہ تم خود جان سکو کہ بڑوں کی بات میں کیا دانائی ہوتی ہے۔پپو نے شرمندگی سے نظریں جھکائیں۔امی، بابا، میں وعدہ کرتا ہوں کہ آئندہ کبھی ضد نہیں کروں گا، آپ کی بات مانوں گا۔\nبابا نے امی کو کہا کہ کل اسکول جا کر درخواست دے آئیں کہ پپو کو امتحان سے فیل نہیں بلکہ غیر حاضر لکھا جائے۔وہ سالانہ امتحان میں محنت کرے گا۔پپو نے وعدہ نبھانے کا عہد کیا۔اسے سمجھ آ گئی تھی کہ ہر چیز اعتدال میں ہی اچھی لگتی ہے۔",
    "url": "https://www.urdupoint.com/kids/detail/moral-stories/khargosh-pappu-ka-wada-2810.html?lang=ur"
  },
  {
    "story_id": "UP_0098",
    "story_title": "Chalak Lomri - Article No. 2809",
    "story_text": "بلال رومی، ملیر\nکسی جنگل میں ایک لومڑی رہتی تھی۔لومڑی انتہائی چالاک تھی۔وہ شکار کی تلاش میں جنگل میں گھوما کرتی تھی، لیکن اسے زیادہ کامیابی حاصل نہ ہوتی، کیونکہ وہ بوڑھی ہو چکی تھی۔اکثر اسے بھوکا رہنا پڑتا۔وہ جانوروں کو دھوکا دے کر ان کا کھانا کھا جاتی۔\nایک دن لومڑی جنگل سے گزر رہی تھی۔اس نے دیکھا کہ ایک کوا پنیر کا ایک ٹکڑا منہ میں دبائے درخت کی ایک شاخ پر بیٹھا ہے۔\nلومڑی نے سوچا کہ کوے سے پنیر کا ٹکڑا چھین لیا جائے، چونکہ لومڑی کو درخت پر چڑھنا نہیں آتا تھا۔اس لئے اس نے سوچا کہ کیوں نہ میں کوے کی خوب تعریف کروں۔\nلومڑی نے کوے سے کہا:”کوے بھائی! تم بہت اچھا گانا گاتے ہو، تمہاری آواز بہت سریلی ہے۔گانے میں تمہارا کوئی مقابلہ نہیں۔بلبل بھی تمہارے مقابلے میں کم ہے۔تم مجھے کوئی گیت سناؤ۔“\nکوا اپنی تعریف سن کر بہت خوش ہوا اور اس نے گیت گانے کے لئے جیسے ہی منہ کھولا، پنیر کا ٹکڑا نیچے گر گیا۔لومڑی نے جھپٹ کر پنیر کا ٹکڑا اُٹھا لیا۔اسی لئے کہتے ہیں:”خوشامد کرنے والے لوگوں کی باتوں میں نہیں آنا چاہیے اور جھوٹی تعریف سن کر خوش نہیں ہونا چاہیے۔“",
    "url": "https://www.urdupoint.com/kids/detail/moral-stories/chalak-lomri-2809.html?lang=ur"
  },
  {
    "story_id": "UP_0099",
    "story_title": "Khud Garzi - Article No. 2807",
    "story_text": "سہیل خان\nایک سرسبز و شاداب وادی میں وسیع و عریض باغ واقع تھا۔باغ کے وسط میں ایک بہت پرانا کنواں بھی موجود تھا۔یہ باغ کسی وقت میں بہت سے درختوں کا گہوارہ ہوا کرتا تھا۔چنار، شہتوت، املی اور جامن جیسے درخت یہاں کی زینت تھے۔یہ درخت سایہ فراہم کرتے تھے۔ان پر بسنے والے رنگ برنگے پرندے اس باغ کو گلستاں بنا دیتے تھے۔\nایسی ہی شاخوں پر خوش رنگ تتلیاں منڈلاتیں، جگنو راتوں کو چراغاں کرتے۔یہیں پر قدیم شہتوت کے درخت پر چمن نامی چڑیا کا گھونسلہ تھا۔اس کے قریب بڑے سے چنار پر کالو نامی کوا رہتا تھا۔دونوں میں دیرینہ دوستی تھی مگر یہ دوستی یک طرفہ تھی۔چمن ہر خوشی کا موقع اپنے دوست کے ساتھ بانٹتی۔وہ میٹھے میٹھے پھل، بیج یا دانے لے کر چنار کی شاخوں پر آتی اور کالو خوشی سے آ کر لے جاتا لیکن شکر تو دور کبھی حال چال بھی نہ پوچھتا۔\nچمن بہت معصوم تھی، وہ یہ سب کچھ خلوصِ دل سے کرتی رہی۔ایک دن باغ میں موسم خوشگوار تھا۔نیلے آسمان پر روئی جیسے بادل تیر رہے تھے اور سبز پتوں پر شبنم کی بوندیں جھلک رہی تھیں۔چمن نے موقع کی مناسبت سے پرندوں کے لئے خاص اہتمام کر رکھا تھا۔کالو بھی اس سے خوب فیض یاب ہوا۔\nاگلی ہی رات چمن کے ہاں پرانے رشتے دار مہمان بن کر آ گئے۔چمن نے جلدی سے کھانا بنانا شروع کیا مگر اسے پتہ چلا کہ اس کے گھر تو نمک ہی ختم ہو چکا ہے۔\nوہ بے چینی سے کالو کے درخت کی طرف گئی، دروازے پر دستک دی اور بولی:”کالو بھائی؟ نمک چاہیے تھوڑا سا۔مہمان آ گئے ہیں۔“\nکالو نیند سے اُٹھ کر دروازے پر آ کر بولا:”میری طبیعت ٹھیک نہیں، میں سو رہا ہوں، کل آنا اور دروازہ بند کر دیا۔“\nچمن حیران و پریشان اپنے گھونسلے میں واپس آئی۔وہ دل ہی دل میں کچوکے کھاتی رہی کہ اس نے تو کبھی انکار نہیں کیا۔\nخیر، اس نے کھانا مہمانوں کے سامنے رکھ دیا۔اگلی رات طوفانی ہوائیں چلنے لگیں، بادل گرجنے لگے اور موسلا دھار بارش شروع ہو گئی۔چنار کا پرانا درخت بارش میں ہلنے لگا اور کالو کا گھونسلہ زمین بوس ہو گیا۔وہ خود بھیگ کر کانپ رہا تھا۔اس کا سارا سامان بہہ گیا۔اُسے اچانک چمن کا خیال آیا۔وہ کیچڑ میں لت پت، کانپتا ہوا چمن کے گھونسلے تک پہنچا اور اس کے دروازے پر دستک دی۔\nکون ہے؟ چمن نے چونک کر پوچھا۔میں ہوں․․․․کالو! لرزتی آواز میں اس نے جواب دیا۔چمن کو غصہ تو بہت آیا، لیکن اس نے دروازہ پھر بھی کھول دیا، کالو کو اندر آنے دیا۔اسے سردی کے بچاؤ کے لئے چادر دی۔شکریہ، بہن، آپ آرام کریں، میں سو جاتا ہوں، کالو بولا۔چمن اپنے پر سمیٹ کر چپ چاپ گھونسلے کے کونے میں جا بیٹھی۔صبح کا اُجالا پھیلتے ہی وہ وہاں سے نکل گیا۔\nچمن باہر دانا دنکا چگنے گئی ہوئی تھی۔کالو کو شکریہ ادا کرنے کی توفیق نہیں ہوئی اور وہ چپ چاپ پھر سے نکل گیا۔چمن واپس آئی تو اسے بہت حیرت ہوئی۔اس کی آنکھیں بھر آئیں۔وہ بہت دیر تک چپ رہی۔یہی سوچتی رہی کہ شاید کچھ فطرتیں ایسی ہی خود غرض ہوتی ہیں، ان کو کبھی کوئی نہیں بدل سکتا۔کالو بھی شاید ایسا ہی ہے۔بچو! سچی دوستی میں خلوص اور وفاداری ضروری ہوتی ہے۔جو صرف اپنے مطلب کے وقت ساتھ دے، وہ دوست نہیں، موقع پرست ہوتا ہے۔اور جو دل دکھا کر بھی معاف کر دے، وہی سچا اور وفادار ہوتا ہے۔",
    "url": "https://www.urdupoint.com/kids/detail/moral-stories/khud-garzi-2807.html?lang=ur"
  },
  {
    "story_id": "UP_0100",
    "story_title": "Chamgadar Ki Chalaki - Article No. 2806",
    "story_text": "طاہر اختر\nجنگل میں ایک شیر اپنے غار کے باہر شکار کئے ہوئے گوشت کا ایک ٹکڑا لئے کھانے ہی والا تھا کہ اچانک ایک باز نے جھپٹا مارا اور گوشت پنجوں میں دبا کر اُڑ گیا۔باز کی اس حرکت پر شیر آگ بگولا ہو گیا۔اس نے عہد کر لیا کہ وہ جنگل کے سارے پرندوں کو کھا جائے گا۔ایک دن شیر نے جانوروں کو بلا کر کہا ”سنو! مَیں تمہیں ہدایت کرتا ہوں کہ اِس جنگل کے تمام پرندوں کا شکار کر لو، مَیں اس جنگل میں ایک بھی پرندہ زندہ دیکھنا نہیں چاہتا، مَیں خود شکار کروں گا اور تم بھی اس مہم پر نکل جاوٴ۔\n“ شیر کے ساتھی تو پہلے ہی ان پرندوں سے پریشان تھے کیونکہ وہ عموماً ان کا مارا ہوا شکار لے اُڑتے تھے، اب وہ رات کو جب پرندے اپنے گھونسلوں میں سو رہے ہوتے تو ان کو کھا جاتے۔\nاُلّو ایسا پرندہ ہے جو رات کو سوتا نہیں۔اُس نے جب دیکھا کہ رات کو جنگل کے جانور پرندوں کو کھا کھا کر ختم کر رہے ہیں تو ایک دن اُس نے پرندوں کو جمع کیا اور اُن سے کہا کہ ”بھائی! مَیں رات بھر جاگتا ہوں، چند روز سے دیکھ رہا ہوں کہ جنگل کے جانور شیر کے کہنے پر تمہارا شکار کر رہے ہیں حالانکہ بات چھوٹی سی تھی کہ ایک باز شیر سے گوشت کا ٹکڑا لے اُڑا تھا، لیکن وہ تو پہاڑ پر رہتا ہے اور ہم جنگل میں رہتے ہیں، ہمیں مل جل کر رہنا چاہئے۔\nبہرحال جب تک حالات معمول پر نہیں آ جاتے مَیں تمہاری مدد کروں گا۔جب کوئی جانور کسی پرندے کے گھونسلے کی طرف بڑھے گا تو مَیں آواز لگاتا ہوا اس کے گھونسلے کے قریب سے گزر جاوٴں گا تم لوگ ہوشیار ہو جانا۔“\nاُلّو کی مدد کے بعد پرندے، چرندوں کے حملوں سے کافی حد تک محفوظ ہو گئے۔ایک چمگادڑ جو پرندوں کے شکار ہونے کی وجہ سے بہت پریشان تھی، ایک روز شیر کے دربار میں گئی اور کہا ”جناب بادشاہ سلامت! میرا پرندوں سے کوئی واسطہ نہیں، مَیں بھی آپ لوگوں کے ساتھ پرندوں کا شکار کروں گی۔\n“ شیر نے جب چمگادڑ کی یہ بات سنی تو اسے اپنے شکاری جانوروں میں شامل کر لیا، یوں وہ بھی پرندوں کا شکار کرنے میں شریک ہو گئی۔\nایک دن صبح سویرے جب یہ جانور رات کو پرندوں کا شکار کر کے تھکے ہارے بے خبر سو رہے تھے تو جنگل کے تمام پرندوں نے اپنی اپنی چونچوں اور پنجوں میں اپنی جسامت کے مطابق کنکریاں اور پتھر دبائے اور سوئے ہوئے جانوروں پر اُن کی بارش کر دی۔\nتمام جانور اِدھر اُدھر بھاگنے لگے۔پرندوں نے اپنی چونچوں اور پنجوں سے انہیں مزید زخمی کرنا شروع کر دیا تو جانور اور بھی تیزی سے بھاگنے لگے۔جب چالاک چمگادڑ نے یہ منظر دیکھا تو وہ سمجھ گئی کہ جانور شکست کھا کر بھاگ نکلے ہیں۔وہ فوراً باز کے پاس گئی اور کہا ”تم تو جانتے ہی ہو کہ مَیں بھی پرندوں کی نسل سے ہوں، اس لئے تم مجھے اپنے گروہ میں شامل کر لو تاکہ مَیں ان ظالم چرندوں کے خلاف تمہارا ساتھ دے سکوں۔\n“ چنانچہ اس نے اُسے اپنے گروہ میں شامل کر لیا۔جنگ اور تیز ہو گئی۔\nاب چمگادڑ کا معمول بن گیا کہ جس کی بھی فتح ہوتی وہ اس گروہ میں شامل ہو جاتی۔ایک دن اُلّو نے باز سے کہا ”آخر ہم اس لڑائی کو ختم کیوں نہیں کرتے اور ایک دوسرے کے ساتھ دوستی اور امن کے ساتھ کیوں نہیں رہتے؟“\nباز نے کہا ”یہ لڑائی ہم نے نہیں، شیر نے شروع کی ہے اور وہ ہی اسے ختم کرے گا۔\n”الّو نے کہا ”اگر مَیں شیر سے بات کروں اور وہ دوستی پر رضا مند ہو جائے تو کیا آپ اس لڑائی کو ختم کر دیں گے۔“ باز جو پہلے ہی جنگ کرتے کرتے تھک چکا تھا اُس نے کہا ”ہاں!“\nاُلّو شیر کے پاس گیا اور کہا ”اے جنگل کے بادشاہ! کیا ہم چرند، پرند آپس میں محبت اور امن کے ساتھ اس جنگل میں نہیں رہ سکتے؟ کیا یہ جنگ ختم نہیں ہو سکتی؟“\n”ہاں! یہ جنگ ختم ہو سکتی ہے اور ہم دوبارہ محبت اور امن سے رہ سکتے ہیں، بشرطیکہ پرندے اس بات کا عہد کریں کہ وہ آئندہ کبھی بھی ہمارا شکار نہیں لے اُڑیں گے۔\nپرندوں نے وعدہ کیا کہ وہ پھر کبھی ان کے شکار پر جھپٹا نہیں ماریں گے۔جب دونوں میں صلح ہو گئی تو چمگادڑ پھر نکل آئی، اُس نے کہا ”مَیں بھی اس صلح میں شریک ہوں۔“\nباز اور شیر نے کہا ”تم، مطلب پرست اور بزدل چمگادڑ ہو، ہم تمھیں اپنے ساتھ نہیں رکھ سکتے۔سارے جانوروں اور پرندوں نے اسے بُرا بھلا کہا۔چمگادڑ اپنی چالاکی پر بہت شرمندہ ہوئی اور خاموشی سے جنگل سے فرار ہو گئی۔\nبچو! ہمیشہ محبت اور امن سے رہنا چاہئے۔لڑائی جھگڑا کرنا بُری بات ہے۔بات چیت کے ذریعے مسائل کو حل کرنا چاہئے۔",
    "url": "https://www.urdupoint.com/kids/detail/moral-stories/chamgadar-ki-chalaki-2806.html?lang=ur"
  },
  {
    "story_id": "UP_0101",
    "story_title": "Choron Ka Anjaam - Article No. 2805",
    "story_text": "ایشال فاطمہ\nراجہ رانی ایک قدیم محل نما مکان میں رہتے تھے۔انہوں نے اپنی حفاظت کے لئے تین سکیورٹی گارڈز رکھے ہوئے تھے، جو ہر وقت چاک و چوبند رہتے۔انہیں کھانا، چائے، دیگر ضروریات زندگی کی سہولتیں دی گئی تھیں۔تنخواہ مناسب اور وقت پر دی جاتی تھی۔وہ بھی راجہ اور رانی کے حسن سلوک سے بہت خوش تھے۔اتفاق سے راجہ اور رانی کو شہر سے باہر جانا پڑ گیا۔\nجاتے ہوئے انہوں نے سکیورٹی گارڈز سے کہا ہماری غیر موجودگی میں آپ نے پرندوں اور گھر کی نگرانی کرنی ہے۔چند روز بعد جب راجہ اور رانی گھر واپس آئے تو کمروں کے تالے ٹوٹے ہوئے تھے۔قیمتی سامان اور زیورات غائب تھے۔انہوں نے تمام ملازموں کو بلایا اور ان سے پوچھا کہ یہ چوری کیسے ہوئی ہے؟ کیا آپ لوگ چور ہیں؟\nملازموں نے جواب دیا ہمیں گہری نیند آ گئی تھی، ہمیں ہوش نہ رہا اور ہم چور نہیں ہیں۔\nراجہ اور رانی نے فوری طور پر انہیں نوکری سے فارغ کر دیا اور نئے ملازم رکھ لئے۔ابھی ایک ماہ ہی گزرا تھا کہ انہیں رشتے داروں کی شادی کا دعوت نامہ آ گیا۔انہوں نے سکیورٹی گارڈز کو بلایا اور کہا ہم شادی میں شرکت کے لئے جا رہے ہیں۔آپ پر پورے مکان اور اعلیٰ نسل کے پرندوں کی حفاظت کی ذمہ داری ڈال کر جا رہے ہیں۔کوتاہی ہر گز کسی ملازم کی برداشت نہ ہو گی۔\nتمام ملازموں نے ایک زبان ہو کر کہا جناب مطمئن رہیں۔\nراجہ اور رانی شادی میں شرکت کے لئے چلے گئے۔چار دن بعد ان کی وہاں سے واپسی ہوئی، جب وہ گھر میں داخل ہوئے تو ان کے اوسان خطا ہو گئے۔یہ دیکھ کر کہ کمروں کے تالے ٹوٹے ہوئے ہیں۔اندر جا کر دیکھا تو تمام قیمتی سامان غائب تھا۔وہ بہت پریشان ہوئے، ایک دوسرے سے کہنے لگے ہماری قسمت بری ہے۔\nدوسری دفعہ اتنا زیادہ نقصان ہو گیا۔انہوں نے ملازموں کو طلب کیا اور کہا چور آپ لوگ ہیں کیونکہ آپ نے پوری ذمہ داری لی تھی۔سب خاموش کھڑے رہے، شرم کے مارے گردنیں جھکا لیں۔ایک شریف باریش سکیورٹی گارڈ کھڑا ہوا۔اس نے کہا عالی جاہ ہم ذمہ دار ہیں۔اس نے بڑے ادب سے کہا اگر آپ اجازت دیں تو واقعہ پیش کروں۔\nرانی نے غصے میں کہا آپ کیا قصہ بیان کرنا چاہتے ہیں۔\nسکیورٹی گارڈ نے ہمت کر کے بتانا شروع کیا۔جناب عالی چار لوگ جو شکل و صورت میں شریف اور معزز معلوم ہوتے تھے، انہوں نے ہمیں کہا ہم راجہ رانی کے قریبی عزیز ہیں، ملنے آئے ہیں۔ہم نے ان پر اعتماد کیا اور ان سے مٹھائی کھا لی۔جس کے بعد ہم بے ہوش ہو گئے۔یہ ہماری بڑی غلطی ہے۔ہم معافی کے طلب گار ہیں۔اگر آپ سزا دینا چاہتے ہیں تو ہم قبول کریں گے۔\nرانی کو اس کی باتیں سن کر ترس آیا اور کہا ہم آپ کے بچوں پر رحم کرتے ہیں۔ہم آپ کو معافی دیتے ہیں، آئندہ غلطی کی کوئی گنجائش نہیں ہے۔راجہ اور رانی بازار سے نیا سامان اور نایاب قیمتی پرندے لے آئے۔انہوں نے چوروں کو پکڑنے کا ایک پروگرام بنایا۔انہوں نے سکیورٹی گارڈز اور پولیس کو مکان کے چاروں طرف چھپ جانے کا کہا اور خود مکان کو تالے لگا کر مکان کے اوپر چڑھ کر ایک کونے میں چھپ کر بیٹھ گئے۔\nچوروں نے تالا لگا ہوا دیکھا تو وہ سمجھے کہ وہ کہیں پھر گئے ہوئے ہیں۔چور تالا توڑ کر اندر داخل ہو گئے۔دو چور اوپر چھت پر گئے تاکہ تھیلوں میں نایاب پرندے ڈال لیں۔ایک چور کی نظر جب راجہ رانی پر پڑی تو اس نے بلند آواز میں اپنے ساتھیوں سے کہا ہوشیار باش بھاگ چلو۔وہ گھر سے باہر نکلنے لگے تو پولیس اور سکیورٹی گارڈز نے انہیں پکڑا اور خوب پٹائی کی۔\nپولیس نے مختلف قسم کے پرچے دے کر انہیں جیل بھیج دیا۔تین ماہ بعد ان چوروں کی عدالت میں پیشی ہوئی۔جج نے پوچھا کیا آپ نے چوری کی ہے وہ بولے ابھی تو ہم داخل ہوئے تھے۔راجہ رانی کے وکیل نے عدالت کو بتایا یہ لوگ دو بار پہلے اس گھر کا صفایا کر چکے ہیں۔ان کا کیس چھ ماہ چلتا رہا۔چور پیش ہوتے رہے۔آخرکار جج نے تمام گواہوں، واقعات کو مدِ نظر رکھتے ہوئے اور جو ثبوت پیش کئے گئے ان پر غور و فکر کے بعد چوروں کو قید بامشقت کی سزا سنا دی۔چور اپنے کئے پر بہت شرمندہ تھے اب کیا ہو سکتا تھا وہ اپنے انجام کو پہنچ چکے تھے۔",
    "url": "https://www.urdupoint.com/kids/detail/moral-stories/choron-ka-anjaam-2805.html?lang=ur"
  },
  {
    "story_id": "UP_0102",
    "story_title": "Mehman Nawazi - Article No. 2804",
    "story_text": "طوبیٰ سعید\nبرسات کے دن تھے، ہر طرف بارش سے موسم خوشگوار اور سڑکیں پانی سے جل تھل تھیں۔بارش رکنے کے کچھ دیر بعد بہت حبس ہو گیا تھا۔رانیہ پانچویں جماعت میں پڑھتی ہے۔ایک مرتبہ کے روز اس کے امی ابو شاپنگ پر گئے ہوئے تھے۔اچانک تیز بارش شروع ہو جانے سے وہ وہیں رک گئے۔گھر بیٹھی رانیہ پریشان ہوئی لیکن اس نے اپنا حوصلہ بلند رکھا اور خیریت فون پر پوچھتی رہی۔\nابھی موسم خوشگوار ہو جانے کے بعد حبس کا سماں تھا کہ دروازے پر دستک ہوئی۔رانیہ نے دروازہ کھولا تو اس کے چچا اور چچی سامنے کھڑے تھے۔\n”اسلام علیکم“ رانیہ نے انھیں سلام کیا اور اندر آنے کا کہا۔”وعلیکم السَّلام! شکریہ بیٹی“۔رانیہ نے انھیں ڈرائنگ روم میں اے سی لگا کر بٹھایا۔\nان سے باتیں کیں تو اسے معلوم ہوا کہ وہ خریداری کی غرض سے باہر نکلے تھے، بارش، پھر اس کے بعد حبس اور کیچڑ کی وجہ سے انھیں ادھر آنا پڑا۔\nرانیہ نے بتایا کہ ”اس کے مما بابا بھی بازار ہی گئے ہوئے ہیں اور وہیں بارش کے باعث رک گئے۔ اب پتہ نہیں کہ کب تک واپس آتے ہیں“۔\n”چلو کوئی بات نہیں، ہم بھی تھوڑی دیر رک کر چلے جائیں گے“۔ رانیہ کی چچی نے کہا تو رانیہ بولی: ”کوئی بات نہیں چچی، آپ جتنی دیر تک چاہیں رک سکتی ہیں“۔ رانیہ اپنے چچا چچی کو بیٹھا کر کچن میں گئی اور ان کے لئے کھانے پینے کا بندوبست کرنے لگی۔\nاس نے جگ میں پانی ڈالا اوراس میں چینی گھولی، اس میں نمک اور فریج سے لیموں نکال کر نچوڑے اور اس میں برف ڈال کر اچھی طرح مکس کیا اور ان کے لئے مزیدار شکنجبین تیار کر کے لے آئی۔\nچچا اور چچی نے پانی پیا تو ان کو شدید حبس میں سکون سا آگیا۔ دونوں بے حد خوش ہوئے اور اس کو بہت سی دعاؤں سے نوازا۔رانیہ نے کہا:”میری ٹیچر نے ہمیں چھٹیوں سے پہلے بتایا تھا کہ ”گرمی اور حبس میں خون اور پانی ایک ہوا ہوتا ہے اور جسم میں نمکیات کی کمی ہو جاتی ہے۔\nتو آپ جتنا چاہیں پانی پئیں۔تاکہ سکون بھی ملے اور پانی کی بھی کمی جسم میں واقع نہ ہو“۔\nآپ لوگ تھکے ہوئے بھی ہیں۔ اس لئے میں نے سوچا کہ اس موسم میں یہی بنائی جائے“۔یہ سن کر اس کے چچا چچی اس سے بہت متاثر ہوئے۔\nاس کے بعد شام کی چائے کا وقت ہوا تو اپنے امی ابو کی فکر کرتے ہوئے رانیہ دوبارہ کچن میں گئی اور چائے بنائی اور کباب بھی گرم کیے۔\nتھوڑی دیر میں اس کے گھر کا دروازہ کھٹکا تو اس کے چچا نے کھولا تو اس کے امی ابو بھی آ گئے۔جن کے آنے سے رانیہ مطمئن ہو گئی۔چچا چچی سے مل کر اس کے امی ابو بہت خوش ہوئے۔ رانیہ نے انھیں بھی شکنجبین پیش کی تو ان کو سکون سا آگیا اور اس کی بہت تعریف کی۔رانیہ نے شدید حبس میں چائے اور کباب تیار کیے اور نہایت خوبصورتی سے ٹرے میں چمچ، پلیٹیں اور کیچپ اور ٹشو رکھ کر ڈرائنگ روم میں لے آئی اور اس کے بعد دوسری ٹرے میں چائے کے پانچ کپ مورکھ کر پیش کیے۔\nرانیہ کی اس مہمان نوازی سے سب بے حد متاثر ہوئے اور بالخصوص اس کے علم اور اس پر عمل کرنے کے ساتھ ساتھ تابعداری سے بے حد خوش ہوئے۔کھانے پینے سے فارغ ہو جانے کے بعد اس کے چچا چچی جب گھر جانے کے لئے تیار ہوئے تو انھوں نے اس کو پانچ سو روپے بطورِ انعام میں دیے۔جس کو پاکر رانیہ بے حد خوش ہوئی اور اس نے ان کا شکریہ ادا کیا۔",
    "url": "https://www.urdupoint.com/kids/detail/moral-stories/mehman-nawazi-2804.html?lang=ur"
  },
  {
    "story_id": "UP_0103",
    "story_title": "Badguman - Article No. 2803",
    "story_text": "عاطر شاہین\nشیراز اپنے دونوں پہلوؤں پر ہاتھ رکھے اِدھر اُدھر بکھری ہوئی چیزوں پر نظریں دوڑا رہا تھا۔اس کے چہرے پر اُلجھن کے تاثرات ابھرے ہوئے تھے۔اِدھر اُدھر جتنی چیزیں بکھری پڑی تھیں یہ سب اس نے کیا تھا۔\n”اُف․․․․․میں کیا کروں؟“ وہ جب بولا تو اس کے لہجے میں بے زاری تھی۔\nاس کے کمرے کا دروازہ کھلا اور اس کی امی اور بڑی بہن ایک دوسرے کے پیچھے چلتی ہوئی اندر آئیں۔\nانھوں نے جب کمرے کی بُری حالت دیکھی تو حیران رہ گئیں۔\n”شیراز! یہ تم نے اپنے کمرے کی کیا حالت بنا رکھی ہے۔کیا ہو گیا ہے؟“ امی شیراز سے پوچھنے لگیں۔\nشیراز نے مڑ کر ان کی طرف دیکھا اور اپنی کمپیوٹر ٹیبل کی طرف اشارہ کرتے ہوئے بولا:”امی جان! میں نے کل شام اسی میز پر اپنا پین رکھا تھا، اب وہ مجھے نہیں مل رہا۔\nمیں نے سب جگہ تلاش کر لیا ہے۔\nکمرے کا کونا کونا دیکھ لیا ہے۔میز اور الماری کی درازیں تک چھان لی ہیں۔“\n”بیٹا! ہو سکتا ہے تم بھول کر پین کہیں اور رکھ کر بھول گئے ہو؟“ امی نے اس کے کندھے پر ہاتھ رکھ کر نرم لہجے میں کہا۔\n”نہیں امی! مجھے پورا یقین ہے کہ میں نے پین اسی میز پر ہی رکھا تھا۔“ شیراز اپنی بات پر اَڑا ہوا تھا۔\n”تو پھر آخر پین کہاں جا سکتا ہے؟“ امی بھی متفکر ہوئیں۔\nوہ شیراز کی فطرت سے واقف تھیں۔جب تک اسے اس کی چیز واپس نہ مل جائے وہ پریشان ہی رہے گا۔یہاں تک کہ وہ کھانا پینا بھی چھوڑ دیتا تھا۔\n”شیراز! امی ٹھیک کہہ رہی ہیں۔تم پین کہیں اور رکھ کر بھول گئے ہو۔“ شیراز کی بہن مدیحہ بولی۔\n”باجی! مجھے اچھی طرح یاد ہے کہ میں نے پین میز پر ہی رکھا تھا۔“ شیراز بولا۔\n”اچھا ٹھیک ہے۔\nپُرسکون ہو جاؤ۔“ امی نے کہا:”اگر تم نے پین یہیں رکھا ہے تو مل ہی جائے گا۔اب آؤ، ناشتہ تیار ہو گیا ہے۔“\n”مجھے بھوک نہیں ہے امی۔“\n”کیسے بھوک نہیں ہے؟ چلو آؤ شاباش۔پین مل جائے گا۔“ امی نے کہا:”اگر نہ ملا تو میں تمہیں نیا دلا دوں گی۔“\n”اچھا میں آتا ہوں۔“\nامی اور مدیحہ کمرے سے چلی گئیں تو شیراز ٹھوڑی پر ہاتھ رکھ کر ایک بار پھر بکھری چیزوں پر نظر دوڑانے لگا۔\nدفعتاً اس کے دماغ میں سہیل کا چہرہ اُبھر آیا۔اگلے ہی لمحے وہ اُچھل پڑا:”اوہ․․․․․․اوہ․․․․․․کہیں میرا پین سہیل تو نہیں لے گیا!“ وہ بڑبڑایا۔\nسہیل اس کا دوست تھا اور کل شام وہ اس کے کمپیوٹر کی ونڈو انسٹال کرنے آیا تھا۔اس کے کمپیوٹر کی ونڈو کافی دنوں سے خراب ہو رہی تھی۔سہیل کو ونڈو ڈالنی آتی تھی، اس لئے شیراز نے اسے بُلا لیا تھا۔\nجب سہیل ونڈو کر رہا تھا تو وہ اس کے لئے چائے کا کہنے کمرے سے باہر چلا گیا تھا۔\n”ہو سکتا ہے جب میں کمرے سے باہر گیا ہوں تو سہیل نے میرا پین اُٹھا کر اپنے بیگ میں رکھ لیا ہو۔“ اس نے سوچا۔پھر شیطان کو اس کی بد گمانی میں مزید اضافہ کرنے کا موقع مل گیا۔اس نے شیراز کے دل میں وسوسہ ڈالا:”ہاں شیراز! تمہارا پین سہیل نے چوری کر لیا ہے۔\nشیراز یہی کچھ سوچتا ہوا کمرے سے نکل آیا۔باہر صحن میں ناشتے کے لئے میز سجی ہوئی تھی۔شیراز کی امی، بہن مدیحہ موجود تھیں جبکہ اس کے ابو آج صبح جلدی ہی کام کے سلسلے میں چلے گئے تھے۔شیراز خاموشی سے اپنی کرسی پر بیٹھ گیا۔\n”کیا ملا پین؟“ مدیحہ نے پوچھا۔\n”نہیں۔“ اس نے نفی میں سر ہلایا۔\n”مجھے لگتا ہے تمہارا پین کسی جن نے چرا لیا ہے۔\n“ مدیحہ نے شوخ لہجے میں کہا۔\n”باجی! میرا پین گم ہو گیا ہے اور آپ کو مذاق کی سوجھی ہے۔“ شیراز نے بُرا سا منہ بنا لیا۔\nامی شیراز سے بولیں:”شیراز! اُداس نہ ہو، میں نے کہا تو ہے کہ تمہیں نیا پین خرید دوں گی۔چلو ناشتہ شروع کرو۔“\n”جی امی۔“ اس نے صرف اتنا کہا اور ناشتہ کرنے میں مصروف ہو گیا۔دورانِ ناشتہ اس کا دماغ مسلسل سہیل کی طرف ہی اٹکا ہوا تھا۔\nوہ دل ہی دل میں اس پر بے حد غصہ ہو رہا تھا۔ناشتے کے بعد دادی جان اور مدیحہ اُٹھ کر چلی گئیں تو شیراز امی سے مخاطب ہوا۔\n”امی جان! مجھے لگتا ہے کہ میرا پین سہیل لے گیا ہے۔“\nاس کی بات سن کر امی چونکیں:” بیٹا! یہ خیال تمہارے دل میں کیسے آیا؟“\n”امی جان! آپ کو پتا تو ہے کہ وہ کل میرے کمپیوٹر کی ونڈو انسٹال کرنے آیا تھا۔\n“ شیراز ڈرامائی انداز میں کہنے لگا:”جس وقت وہ کام کر رہا تھا، میرا پین میز پر ہی رکھا تھا۔اس دوران میں آپ کو چائے بنانے کا بھی کہنے آیا تھا۔شاید سہیل نے․․․․․“\nامی نے اس کی بات فوراً قطع کی:”کیا تم نے اپنی آنکھوں سے سہیل کو پین اُٹھاتے ہوئے دیکھا تھا؟“\n”نن․․․․․نہیں امی۔“\n”پھر یہ بد گمانی اپنے دل میں مت لاؤ۔\n“ امی نے اسے سمجھایا۔ ”ایسا سوچنا بھی غلط بات ہے۔“\n”لیکن امی․․․․مجھے پورا یقین ہے، میرا پین․․․․“\n”شیراز۔“ امی نے ایک بار پھر اُسے ٹوکا۔\nمجبوراً شیراز نے چپ سادھ لی، لیکن وہ پھر بھی سہیل کی طرف سے بد گمانی میں مبتلا رہا تھا۔\nاپنے کمرے میں آ کر اس نے اسکول بیگ اُٹھایا اور اسکول روانہ ہو گیا۔\nسہیل بھی اس کا کلاس فیلو تھا۔دونوں نویں جماعت میں پڑھتے تھے۔پورے اسکول ٹائم میں شیراز نے سہیل پر کڑی نظر رکھی تھی۔اس کی حرکات و سکنات سے پتا ہی نہیں چل رہا تھا کہ اس نے شیراز کا پین چوری کیا ہے، بلکہ اس کے پاس اپنا پین موجود تھا، جس سے اس نے اسکول کا کام کیا تھا۔\n”ہوں․․․․ہو نہ ہو، میرا پین اسی نے چوری کیا ہے۔بھلا وہ میرا پین اسکول کیوں لائے گا۔\nاسے معلوم ہے کہ اگر میں نے اس کے پاس اپنا پین دیکھ لیا تو وہ شرمندہ ہو جائے گا۔“ شیراز، سہیل کو دیکھتے ہوئے سوچ رہا تھا۔اسکول ٹائم میں شیراز نے سہیل کو یہ محسوس ہی نہ ہونے دیا کہ وہ اس پر اپنے پین چرانے پر شک کر رہا تھا۔شیراز نے معمول کے مطابق اس کے ساتھ رویہ رکھا تھا۔\nچھٹی کے بعد وہ دونوں ہی گھروں کے لئے روانہ ہو گئے۔راستے میں سہیل نے شیراز سے پوچھا:”تمہارا کمپیوٹر کیسا چل رہا ہے؟“\n”ٹھیک چل رہا ہے۔\n”یہ تو بہت اچھی بات ہے۔اگر دوبارہ کوئی مسئلہ ہو تو بتانا۔“\nاسی طرح وہ دونوں باتیں کرتے ہوئے اپنے اپنے گھروں کی طرف بڑھتے رہے۔شیراز گھر پہنچا تو علیک سلیک کے بعد اس کی امی نے کہا:”شیراز! تمہارا پین مل گیا ہے۔“\n”کیا!“ شیراز حیران رہ گیا۔\n”تمہارا پین کچرے کی ٹوکری میں پڑا تھا۔“ امی بولیں:”شاید تم نے اس میں نہیں دیکھا تھا۔\nآج میں تمہارے کمرے کی صفائی ستھرائی کر رہی تھی تو مجھے کوڑے میں تمہارا پین مل گیا۔تمہاری کمپیوٹر ٹیبل پر پین پڑا ہوا ہے۔“\nشیراز نے اپنے کمرے میں جا کر دیکھا تو واقعی کمپیوٹر ٹیبل پر اس کا پین موجود تھا۔شیراز کے دل کو کچھ ہونے لگا۔اس نے بیگ میز پر رکھا اور کرسی پر بیٹھ کر اپنا سر ہاتھوں میں تھام لیا۔اسے خود سے شرمندگی ہو رہی تھی کہ اس نے بلا سوچے سمجھے، بغیر تحقیق کیے اپنے دوست سہیل سے بد گمانی پیدا کر لی تھی اور یہ یقین کر لیا تھا کہ اس کا پین سہیل نے ہی لیا ہے۔اس نے اسی وقت توبہ کی اور پکا عہد کر لیا کہ وہ آئندہ کبھی بھی اپنے دل میں کسی کے خلاف بغیر تحقیق کیے کسی سے بد گمان نہیں ہو گا۔",
    "url": "https://www.urdupoint.com/kids/detail/moral-stories/badguman-2803.html?lang=ur"
  },
  {
    "story_id": "UP_0104",
    "story_title": "Shukar Guzari - Article No. 2802",
    "story_text": "ماہ روز خان\nعنابیہ ایک غریب بچی تھی جو اپنی نانی کے ساتھ رہتی تھی۔رمضان المبارک کی آمد آمد تھی اور گلیاں، بازار وغیرہ سج چکے تھے جہاں لوگوں کی گہما گہمی تھی۔وہ بھی بازار سے ہوتی ہوئی ایک پُررونق سی گلی میں آ گئی۔وہ چلتے چلتے تھک گئی تو زمین پر ہی ایک کونے میں بیٹھ گئی۔وہ سوچنے لگی کہ اللہ نے اور لوگوں کو کتنا کچھ اور کتنی نعمتوں سے نوازا ہے جبکہ وہ اس کے گھر والے تو ہمیشہ سے غریب ہیں۔\nوہ انہی سوچوں میں گم تھی کہ ایک باریش بزرگ وہاں آئے، انھوں نے عنابیہ کو پریشان اور اُداس دیکھا تو پوچھا کہ بیٹی! اتنے بابرکت اور مقدس مہینے میں کیوں اُداس ہو؟ اس نے ساری بات بزرگ کو بتائی۔\nبزرگ عنابیہ کو ایک ایسی جگہ لے گئے، جہاں لوگ اس سے بھی زیادہ مفلسی اور غربت کی زندگی گزار رہے تھے۔\nعنابیہ نے ان سے بات کی تو اسے پتا چلا کہ وہ سب اس غربت کے باوجود بھی خوش تھے اور ہر حال میں اللہ کا شکر ادا کرتے نہ تھکتے۔\nوہ بہت حیران ہوئی۔اس نے سوچا کہ اسے تو اللہ نے بہت کچھ دیا ہے، لیکن اس نے کبھی اللہ کا شکر ادا نہیں کیا، وہ بہت شرمندہ ہوئی۔\nبزرگ نے اسے بتایا کہ ناشکری کرنا اللہ کو بالکل پسند نہیں ہے۔اللہ ہمیں جس حال میں بھی رکھیں، ہمیں اسی میں قناعت اختیار کرنی چاہیے اور اللہ کا شکر ادا کرتے رہنا چاہیے، کیونکہ شکر گزاری ایک بہت بڑی نعمت ہے جو اللہ کو بہت پسند ہے۔اللہ کو شکر گزار بندے بہت پسند ہیں اور بے شک شکر گزاری ہمارے پاس موجود نعمتوں میں برکت کا باعث بھی ہے۔",
    "url": "https://www.urdupoint.com/kids/detail/moral-stories/shukar-guzari-2802.html?lang=ur"
  },
  {
    "story_id": "UP_0105",
    "story_title": "Zainab Ne Kheer Pakai - Article No. 2801",
    "story_text": "فرخ سعید\nزینب ساتویں جماعت کی طالبہ تھی، اسے گرمیوں کی چھٹیاں ہو چکی تھیں۔زینب کی امی اس سکول میں استانی تھیں جس میں زینب پڑھتی تھی۔وہ زینب کی سکول کی کارکردگی سے بہت خوش تھیں کیونکہ زینب ایک ذہین طالب علم اور اپنے سکول کی ٹوپر تھی۔زینب نے پہلے سے منصوبہ بنا رکھا تھا کہ وہ گرمیوں کی چھٹیوں میں اپنی امی سے میٹھا بنانا سیکھے گی۔\nایک روز اس نے اپنی امی سے کہا کہ مجھے کھیر بنانا سیکھنی ہے۔امی نے کہا! بیٹا یہ ایک مشکل ڈش ہے اور اس کی ترکیب میں بھی ہر چیز کو ایک ترتیب سے ڈالنا پڑتا ہے۔زینب نے کہا کہ امی میں اس کی ترکیب کو ساتھ ساتھ نوٹ کر لوں گا، آپ مجھے پلیز سیکھا دیں۔امی زینب کی لگن کو دیکھتے ہوئے اسے کچن میں لے گئیں اور کہا بیٹا ”ٹھیک ہے میں آپ کو اس کے متعلق تمام باتیں بتاؤں گی اور چیزوں کی ترکیب کو کتنی مقدار میں ڈالنا ہے سب بتاؤں گی“۔\nزینب خوش ہو گئی۔\nامی نے کہا! بیٹا سب سے پہلے ہمیں دودھ چاہئے ہو گا اور وہ بھی بالکل تازہ تاکہ کھیر کا ذائقہ اچھا آئے۔بیٹا دودھ کھیر کا ایک اہم جزو ہے۔زینب نے امی کے ساتھ مل کر دودھ کو دیگچی میں ڈالا اور چولہے پر پکنے کے لئے رکھ دیا۔اس کے بعد امی نے کہا کہ بیٹا ہم دودھ کو تب تک پکائیں گے جب تک اس کا رنگ تھوڑا بدل نہ جائے۔تھوڑی دیر بعد امی نے دودھ میں چاول ڈالے اور اس کے متعلق بھی زینب کو بتایا کہ جب یہ پک جائیں بیٹا تب ہم چینی ڈالیں گے۔\nپھر چینی ڈالنے کی باری آ جاتی ہے۔آخر میں امی کھیر کو ایک برتن میں نکال کر بادام اور کشمش سے سجا دیتی ہیں۔امی کہتی ہیں بیٹا دیکھو کتنا اچھا رنگ آیا ہے۔زینب تمام باتیں نوٹ کر لیتی ہے، اب امی کہتی ہیں بیٹا جاؤ اسے فریج میں رکھ آؤ۔رات کو سب مل کر کھائیں گے۔رات کو ابو کو امی بتاتی ہیں کہ آج ہماری بیٹی نے کھیر بنائی ہے۔ابو خوش ہو کر کہتے ہیں ارے واہ! کیا بات ہے ہماری بیٹی نے اتنی مشکل ڈش کو بنایا ہے۔امی لے کر آتی ہیں اور سب مل کر کھاتے ہیں۔کھیر پسند آنے پر ابو زینب کو پیار کرتے ہیں اور اسے انعام دیتے ہیں۔",
    "url": "https://www.urdupoint.com/kids/detail/moral-stories/zainab-ne-kheer-pakai-2801.html?lang=ur"
  },
  {
    "story_id": "UP_0106",
    "story_title": "Dana Badshah - Article No. 2799",
    "story_text": "حسن سردار\nبہت عرصہ پہلے ایک دور افتادہ ریاست میں یہ روایت تھی کہ ہر سال نیا بادشاہ منتخب کیا جاتا۔جو شخص تخت نشین ہوتا، وہ ایک معاہدے پر دستخط کرتا کہ سال کے اختتام پر اسے بادشاہت سے سبکدوش ہونا پڑے گا اور پھر اسے ایک سنسان جزیرے پر تنہا چھوڑ دیا جائے گا، جہاں سے واپسی کا کوئی امکان نہیں تھا۔جیسے ہی کسی بادشاہ کی مدت پوری ہوتی، اسے شاہی لباس پہنایا جاتا، ہاتھی پر سوار کر کے شہر کا آخری دورہ کروایا جاتا اور پھر اسے جزیرے کی سمت روانہ کر دیا جاتا۔\nایسے ہی ایک موقع پر، جب رعایا اپنے پرانے بادشاہ کو جزیرے پر چھوڑ کر لوٹ رہی تھی، راستے میں انہیں ایک نوجوان ملا جو ایک تباہ شدہ کشتی سے بسلامت بچ نکلا تھا۔چونکہ اگلا بادشاہ منتخب کرنا تھا تو عوام نے اسے تخت نشین ہونے کی دعوت دی۔\nپہلے تو وہ نوجوان جھجکا مگر حالات سے سمجھوتہ کرتے ہوئے ایک سال کے لئے بادشاہ بننے پر آمادہ ہو گیا۔\nاُسے حکومت کے تمام اصول و ضوابط سے آگاہ کر دیا گیا اور یہ بھی بتا دیا گیا کہ مدتِ اقتدار مکمل ہونے پر اسے بھی اسی ویران جزیرے پر چھوڑ دیا جائے گا۔\nبادشاہ بننے کے تیسرے دن ہی اس نوجوان نے اپنے وزیر سے درخواست کی کہ اُسے وہ جزیرہ دکھایا جائے جہاں ماضی کے بادشاہوں کو چھوڑا جاتا رہا ہے۔بادشاہ کی خواہش کے مطابق ایک خصوصی قافلہ روانہ ہوا۔\nوہ جزیرہ خطرناک جنگلی حیات اور گہرے جنگلات سے بھرا ہوا تھا۔وہاں پہنچ کر نوجوان بادشاہ نے دیکھا کہ پچھلے بادشاہوں کے ڈھانچے اب بھی وہاں بکھرے پڑے ہیں۔وہ لرز گیا مگر اس نے ہمت نہیں ہاری۔واپس آ کر اس نے کچھ محنتی مزدور منتخب کیے اور اُنہیں ساتھ لے کر دوبارہ جزیرے پر گیا۔اس نے حکم دیا کہ پورا جزیرہ صاف کیا جائے، تمام خونخوار درندوں کو ہلاک کیا جائے اور غیر ضروری درختوں کو کاٹ کر زمین ہموار کی جائے۔\nوہ خود ہر ماہ جزیرے کا معائنہ کرتا۔جلد ہی وہاں سے خطرناک جانور ختم ہو گئے، اور زمین صاف ہوتی گئی۔\nدوسرے مہینے سے جزیرے پر خوبصورت باغات بنائے گئے۔مختلف قسم کے پالتو جانور وہاں منتقل کیے گئے۔تیسرے مہینے میں اس نے عظیم الشان محل تعمیر کروایا اور ایک بندرگاہ بھی قائم کی۔وقت کے ساتھ ساتھ وہ سنسان جزیرہ ایک حسین و شاداب بستی میں بدلنے لگا۔\nیہ بادشاہ نہایت سادہ طبیعت تھا۔وہ خود کم خرچ کرتا اور زیادہ تر دولت جزیرے کی ترقی پر صرف کرتا رہا۔دس مہینے گزرنے پر اس نے وزیرِ اعظم سے کہا کہ وہ اب اس جزیرے میں منتقل ہونا چاہتا ہے۔لیکن وزرا نے اصرار کیا کہ اسے مدت پوری ہونے کا انتظار کرنا چاہیے۔\nبالآخر سال مکمل ہوا۔روایت کے مطابق اسے شاہانہ لباس پہنایا گیا، ہاتھی پر سوار کر کے شہر کا دورہ کروایا گیا۔\nمگر برخلاف روایت، اس بادشاہ کے چہرے پر مسکراہٹ تھی۔لوگ حیران ہوئے اور پوچھا:”جب باقی سب بادشاہ اس موقع پر روتے تھے، تم خوش کیوں ہو؟“\nاس نے پُرسکون لہجے میں جواب دیا:”میں نے وہ دانا لوگوں کی بات سنی تھی کہ جب تم پیدا ہوتے ہو تو تم رو رہے ہوتے ہو اور دنیا ہنس رہی ہوتی ہے۔“ زندگی ایسی گزارو کہ جب تم دنیا سے رخصت ہو تو تم ہنس رہے ہو اور دنیا رو رہی ہو۔میں نے اپنی بادشاہت کے دوران رنگینیوں میں کھو جانے کے بجائے مستقبل کی فکر کی۔میں نے وہ جزیرہ، جو دوسروں کے لئے موت کا پیغام تھا، اپنے لئے جنت بنا دیا۔اب میں وہاں سکون سے اپنی باقی زندگی گزاروں گا۔اسی لئے عقلمند وہی ہے جو عارضی شان و شوکت کو چھوڑ کر مستقبل کی تیاری کرتا ہے، میں نے بھی یہی کیا۔",
    "url": "https://www.urdupoint.com/kids/detail/moral-stories/dana-badshah-2799.html?lang=ur"
  },
  {
    "story_id": "UP_0107",
    "story_title": "Bargad Building - Article No. 2798",
    "story_text": "عائشہ فردوس\nگرمیوں کی ایک دوپہر، حبس کا سماں تھا۔پودے جھلسا دینے والی دھوپ نے ہر چیز کو اپنی لپیٹ میں لے لیا تھا۔برگد کے گھنے درخت کی ایک شاخ پر چڑیا کے بچے اپنی امی کا انتظار کر رہے تھے۔ان کی امی روزانہ شام ہونے سے کافی پہلے ان کے لئے کھانا لا چکی ہوتیں تھیں، لیکن آج ان کو کچھ دیر ہو گئی تھی۔بچے جلد ہی پریشان ہو گئے اور زور زور سے رونے لگے۔\nان کے پڑوسی کبوتر انکل اور فاختہ آنٹی نے ان کو تسلی دی۔رات کے اس پہر بچوں کے رونے کی آوازوں سے برگد بلڈنگ کے پرندے جاگ گئے۔سب پریشان ہو کر چڑیا کے گھر چلے آئے۔جلد ہی پوری برگد بلڈنگ کو چڑیا کی گمشدگی کا علم ہو گیا۔فوری طور پر برگد بلڈنگ کے بڑوں کا ہنگامی اجلاس بلایا گیا، جس کی صدارت میاں اُلّو کر رہے تھے۔\nچڑیا کے بچوں کو کوئل آپی کے پاس بھیج دیا گیا، تاکہ ان کا خیال رکھا جا سکے۔\nاجلاس میں چڑیا کی گمشدگی کے معاملے کو سامنے رکھا گیا اور چڑیا کو ڈھونڈنے کے بارے میں سب سے رائے لی گئی۔\nسب سے پہلے بلبل باجی بولیں:”مجھے لگتا ہے کہ چڑیا زیادہ دور چلی گئی ہو گی۔ابھی اندھیرا ہے، اس کو کہیں جگہ مل گئی ہو گی اور وہ وہاں بیٹھی ہو گی۔کل تک انتظار کرتے ہیں۔پھر دوسرے درختوں تک بھی پیغام بھیج دیں گے۔“\n”اور اگر وہ زخمی ہو تو؟ ایسی صورت میں اسے ہماری فوری مدد کی ضرورت ہو گی۔\n“ فاختہ آنٹی نے اعتراض پیش کیا۔\nکبوتر انکل بولے:”لیکن میں تو کچھ دیر قبل دیکھ کر آیا ہوں وہ مجھے کسی درخت پہ نظر نہیں آئی اور راستے میں بھی نہیں ملی۔“\nیوں سب نے اپنی رائے پیش کی اور حل بتانے کی بھی کوشش کی۔\nپھر اچانک صدرِ جلسہ نے مسٹر طوطے کو مخاطب کرتے ہوئے کہا:”تم کیوں خاموش ہو؟ تمہارے خیال میں چڑیا ہمیں کہاں مل سکتی ہے؟“\nطوطے نے کہا:”مجھے یہ لگتا ہے کہ چڑیا کو کسی انسان نے قید کر لیا ہے۔\nاکثر طوطوں کے ساتھ بھی یہی ہوتا ہے۔کیا معلوم چڑیا کو بھی انسانوں نے ہی پکڑ رکھا ہو۔“\nطوطے کی بات میں سب کو وزن محسوس ہوا۔اس پہلو پر غور کیا گیا اور اُلّو صاحب نے ایک لائحہ عمل تیار کیا۔طے یہ پایا کہ اُلّو میاں اور کبوتر انکل جا کر چڑیا کو مختلف گھروں میں ڈھونڈیں گے۔اُلّو انکل اپنی تیز آنکھوں سے اندھیرے میں تلاش کریں گے اور کبوتر انکل ان کو گھروں کا راستہ دکھائیں گے، کیونکہ وہ گھروں میں آتے جاتے رہتے ہیں۔\nتقریباً دو گھنٹے تک مختلف گھروں میں جھانکنے اور موقع ملنے پر اندر جا کر دیکھنے کے بعد جب وہ ایک گھر سے مایوس ہو کر نکلنے ہی والے تھے کہ ان کو صحن سے پَر پھڑپھڑانے کی آواز آئی۔وہ آواز سن کر باہر صحن میں آئے اور آخر انھیں صحن میں رکھے ایک پنجرے میں چڑیا نظر آ گئی۔وہ دونوں چڑیا کو دیکھ کر بہت خوش ہوئے اور اس کی طرف بڑھے، لیکن ان کے پَروں کی آواز سے چارپائی پر کسی نے حرکت کی۔\nوہ دونوں رُک گئے، کیونکہ وہ پنجرہ نہیں کھول سکتے تھے۔\nچڑیا بھی ان کو دیکھ کر بہت خوش ہوئی، لیکن وہ خاموش رہی، کیونکہ کوئی بھی آواز انسان کو جگا سکتی تھی۔اُلّو میاں اور کبوتر انکل نے چڑیا کو انتظار کرنے کا اشارہ کیا اور باہر آئے۔پھر اُلّو میاں نے کچھ سرگوشی کی جس پر کبوتر انکل نے سر ہلا دیا۔اب وہ دونوں واپس برگد بلڈنگ لوٹے۔تمام مکین بے چینی سے ان کے منتظر تھے۔\nان کو خالی ہاتھ دیکھ کر سب کے دل ڈوب گئے۔اُلّو میاں نے بی گلہری کو بلانے کا حکم دیا۔ان کے آتے ہی اُلّو میاں نے ان کے سامنے پورا معاملہ رکھا اور ان کو ساتھ چل کر پلاسٹک کا پنجرہ کاٹنے اور چڑیا کی مدد کرنے کی درخواست کی۔بی گلہری تمام پرندوں سے دوستی رکھتی تھیں، اس لئے فوراً ہی تیار ہو گئیں۔\nیوں اُلّو میاں اور کبوتر انکل، بی گلہری کو اس گھر تک لے کر گئے اور وہاں پہنچ کر بی گلہری تیزی سے پنجرہ اپنے تیز دانتوں سے کاٹتی گئیں اور اُلّو میاں اور کبوتر انکل انسان کی نگرانی کرنے لگے۔\nجب چڑیا کے نکلنے کے لئے جگہ بن گئی اور چڑیا باہر آنے لگی تو اچانک اس انسان کی آنکھ کھل گئی۔وہ چاروں گھبرا گئے۔کبوتر انکل نے تو ڈر کے مارے آنکھیں بند کر لیں۔\nوہ ایک بچہ تھا۔اچانک اس بچے نے چیخ ماری:”آ آ آ آ چوہا آ گیا!“ یہ کہہ کر وہ بچہ اندر کی طرف بھاگ گیا۔\nوہ چاروں تیزی سے ایک طرف بھاگے اور آخر برگد بلڈنگ پہنچ گئے۔راستے میں چڑیا نے بتایا کہ کس طرح انسان نے اسے دانہ ڈال کر جال میں پھنسایا اور قید کر لیا۔\nاب صبح ہونے والی تھی، لیکن برگد بلڈنگ کے تمام مکین چڑیا کے انتظار میں بیٹھے تھے۔اسے دیکھ کر وہ سب کھل اُٹھے۔بچے جو رو رو کر نڈھال ہو رہے تھے، اپنی امی کو دیکھ کر خوشی سے نہال ہو گئے۔چڑیا نے ان کو اپنے پروں میں چھپا لیا اور بہت پیار کیا۔یہ منظر دیکھ کر برگد بلڈنگ سے خوشیوں میں چہچہانے کی آوازیں گونج اُٹھیں۔",
    "url": "https://www.urdupoint.com/kids/detail/moral-stories/bargad-building-2798.html?lang=ur"
  },
  {
    "story_id": "UP_0108",
    "story_title": "Naik Dil Badshah - Article No. 2797",
    "story_text": "ابیہہ فاطمہ، ملتان\nکسی ملک میں ایسا قانون تھا کہ جس کو بادشاہ بنایا جاتا، تین سال کے بعد اسے گھنے جنگل میں پھینک دیا جاتا پھر وہ وہیں مر جاتا۔اس لئے اس ملک کے لوگ بادشاہ بننے سے بہت ڈرتے تھے۔اسی وجہ سے اس ملک کے لوگوں میں سے کوئی بھی بادشاہ بننے کو تیار نہیں تھا۔\nایک دن ایک آدمی نے فیصلہ کیا کہ میں بادشاہ بنوں گا۔\nوہ بادشاہ بنا تو اس نے سپاہیوں سے کہا کہ جاؤ گھنے جنگل میں ایک سٹرک بناؤ۔سپاہیوں نے سڑک بنا دی۔بادشاہ نے لوگوں سے ان کے مسائل پوچھے اور انھیں حل کیا۔\nپانی کے لئے جگہ جگہ کنویں کھدوا دیے۔بیماروں کے لئے ہسپتال بنوائے۔ہر محلے میں مدرسے قائم کیے۔جگہ جگہ درخت لگوائے، باغات بنوائے۔ملک غذائی ضروریات سے مالا مال ہو گیا۔انصاف کے لئے ہر روز دربار میں حاضر ہوتا اور فوراً فیصلہ کر دیتا۔\nاس دوران اس کے تین سال گزر گئے۔بادشاہ نے لوگوں سے کہا کہ اب مجھے جنگل میں پھینک آؤ۔رعایا نے انکار کر دیا۔\nبادشاہ نے پوچھا:”کیوں؟“\nلوگوں نے بتایا کہ پہلے کے سب بادشاہوں نے اپنے محل کو ٹھیک کیا، مگر آپ نے عوام کے مسئلے حل کیے۔اس خوشی میں تمام لوگوں نے بادشاہ کے حق میں نعرے لگائے۔",
    "url": "https://www.urdupoint.com/kids/detail/moral-stories/naik-dil-badshah-2797.html?lang=ur"
  },
  {
    "story_id": "UP_0109",
    "story_title": "Badnaam Bura - Article No. 2795",
    "story_text": "فاطمہ بتول\nحارث اور فارس اپنے لڑکپن کے ابتدائی دور میں تھے۔ایک ہی اسکول اور ایک ہی جماعت کے طالب علم تھے۔دونوں ہی ذہین اور ہوشیار تھے اور اب وہ گہرے دوست بن چکے تھے۔ایک دن ان دونوں کے درمیان ایک مقابلہ طے پایا گیا۔وہ مقابلہ بس ایک چھوٹی سی شرارت تھی۔انھیں اپنے کسی ہم جماعت کی کوئی مہنگی چیز اس طرح اُٹھانی تھی کہ کسی کو معلوم نہ ہو اور اگلے دن چپکے سے اسے واپس رکھنا تھا۔\nجس نے بھی زیادہ صفائی سے یہ کام کیا وہ جیت جاتا۔فارس اور حارث دونوں کو اس مقابلے میں کوئی بُرائی نظر نہ آئی۔انھیں اس کے سنگین نتائج کا بھی اندازہ نہیں تھا۔\nجمیل ان کی جماعت کا طالب علم ایک بے حد امیر باپ کا بیٹا تھا۔وہ فارس اور حارث دونوں کی نگاہوں میں آ گیا۔\nجیسے ہی بریک کا دورانیہ شروع ہوا اور سب باہر چلے گئے تو حارث نے جمیل کا بستہ کھولا اور اس کا ایک خوبصورت اور مہنگا قلم نکال لیا اور دوڑ کر کمرے سے نکل گیا۔\nاب فارس کی باری تھی۔اس نے بھی جلدی سے جمیل کے بستے پر لگی ہوئی ایک بیش قیمت چین نکال کر لے گیا۔\nوقفے کے بعد سب بچے جماعت میں واپس آ گئے۔ریاضی کے استاد آئے تو جمیل اچانک اپنی جگہ سے اُٹھ کھڑا ہوا۔اس کے بستے سے ایک قیمتی چین اور ایک قلم بھی غائب تھا۔استاد نے سب سے پوچھا کہ کس نے لیا ہے، مگر جواب نہ ملنے پر انھوں نے سب کی تلاشی لینے کا فیصلہ کیا۔\nوہ دونوں بُری طرح بوکھلا گئے، مگر انھوں نے اپنی غلطی کا اعتراف نہ کیا۔وہ ان چیزوں کو چھپانا چاہتے تھے، مگر استاد کی نگاہ چاروں طرف تھی اور وہ انھیں شک میں ڈالنا نہیں چاہتے تھے۔\nآخر ان کی باری آ ہی گئی۔استاد نے جیسے ہی ان کی جیبیں کھنگالیں، وہ دونوں پکڑے گئے۔چوری کی سزا بہت بڑی ہوتی ہے اور شرمندگی بھی۔استاد اتنے باادب اور ذہین بچوں سے ایسی حرکت کی اُمید نہ رکھتے تھے۔\nجماعت میں ہنگامہ برپا ہو گیا۔کوئی بھی یقین نہیں کر پا رہا تھا کہ ایسا بھی ہو سکتا ہے۔\nوہ دونوں بے حد شرمندہ تھے۔انھوں نے استاد کو بتایا کہ یہ صرف ایک کھیل تھا۔استاد مان بھی لیتے تو باقی طالب علم تو چشم دید گواہ تھے۔اتنی آسانی سے اس بات کو بھولنا نا ممکن تھا۔استاد نے انھیں واپس بٹھا دیا اور سب کو سمجھایا کہ بغیر پوچھے کسی کی چیز لے لینا چوری کہلاتی ہے اور پھر پڑھائی شروع ہو گئی۔\nاس واقعہ کو گزرے صرف چند روز ہی ہوئے تھے کہ جماعت میں پھر ایک بچے کے نئے رنگوں کا ڈبا غائب ہو گیا۔چوری کس نے کی یہ کسی کو نہیں معلوم تھا۔سب سے پوچھا گیا، لیکن کسی نے بھی چوری قبول نہیں کی۔مجبوراً سب کی تلاشی لی گئی، لیکن کسی کے پاس سے بھی وہ ڈبا نہ ملا۔اب جماعت میں سرگوشیاں گونج رہی تھیں کہ ضرور حارث یا فارس ہی چور ہیں۔انھوں نے ڈبا کہیں چھپا دیا ہو گا۔\nاب جب بھی کسی کی کوئی چیز غائب ہوتی تو سب بچے ان دونوں کو ہی اس کاروائی کا الزام دیتے۔پورے محلے میں بھی ان کی بدنامی ہو چکی تھی۔جبکہ وہ دونوں تو اپنی اس حماقت یا غلطی کو دوبارہ دُہرانے کا سوچ بھی نہیں سکتے تھے۔سب ہی ان سے دور رہتے۔اسی ذہنی دباؤ کے باعث اب وہ پڑھائی میں بھی پیچھے ہو چکے تھے۔بچپن کی شوخیاں اور کھیل کود ان سے چھوٹ گئے تھے۔\n”بریکنگ نیوز․․․ملک کے معروف بینک کی ایک شاخ میں چوری ہو گئی۔کل رات تیز طوفانی بارش کے دوران جب بینک کا تمام عملہ اپنے گھروں کو روانہ ہو چکا تھا، تب چوری کی واردات کی گئی۔اس وقت جائے واردات پر کوئی موجود نہ تھا۔“\nسی سی ٹی وی فوٹیج کے مطابق رات میں دو آدمی ایک کالے رنگ کی گاڑی سے نکلے اور جلد ہی بینک لوٹ کر روانہ ہو گئے۔\nپورے شہر میں یہ خبر جنگل میں آگ کی طرح پھیل گئی۔کئی دنوں سے شہر میں لوٹ مار کا سلسلہ بہت بڑھ گیا تھا۔ہر طرف بھگدڑ مچی ہوئی تھی۔اہم بات یہ تھی کہ جب بھی کوئی چھوٹی بڑی چوری ہوتی صرف دو نوجوان ہی اس میں ملوث ہوتے۔اس بار بھی ایسا ہی ہوا تھا، مگر پولیس کئی دن گزرنے کے باوجود ان دونوں میں سے کسی ایک کا بھی سراغ نہیں لگا پائی تھی۔\nوہ ایک بہت بڑا کمرا تھا، جہاں نوٹوں کے انبار لگے ہوئے تھے۔\nدو نوجوان وہاں بیٹھے خاموشی سے روپے گن رہے تھے تاکہ ضرورت مندوں کو بانٹ سکیں۔دونوں ہی اُداس تھے۔یہ وہی دونوں بچے حارث اور فارس تھے۔جب لوگوں کی بلاوجہ کی الزام تراشی حد سے بڑھ گئی اور ان دونوں کی برداشت جواب دے گئی تو انھوں نے حقیقتاً چور بننے کا فیصلہ کر لیا۔انھیں پیسے سے غرض نہ تھی۔وہ تو لوگوں کو جواب دے رہے تھے کہ غلطی کسی انسان سے بھی ہو سکتی ہے۔اگر کسی سے غلطی سرزد ہو جائے تو اس کی اصلاح کرنی چاہیے۔اسے بُرا ہونے کا یقین نہیں دلانا چاہیے۔ذہنی دباؤ سے مجبور ہو کر کہیں ضد میں آ کر واقعی بُرا بن کر نہ دکھا دے۔پکڑے نہ جانے کے باوجود وہ مطمئن نہیں تھے۔ضمیر کچو کے لگاتا رہتا ہے۔اس سے پہلے کہ پولیس انھیں گرفتار کرتی، انھوں نے خود کو پولیس کے حوالے کر دیا۔",
    "url": "https://www.urdupoint.com/kids/detail/moral-stories/badnaam-bura-2795.html?lang=ur"
  },
  {
    "story_id": "UP_0110",
    "story_title": "Chacha Sadar Din - Article No. 2794",
    "story_text": "علی حسن ساجد\nہماری زندگی میں بعض ایسے واقعات بھی رونما ہوتے ہیں، جنہیں ہم بھلانا بھی چاہیں تو بھلا نہیں سکتے اور کبھی نہ کبھی ایسے شخص سے ہماری ملاقات بھی ہو جاتی ہے جو ہمارے دلوں میں اس طرح بس جاتا ہے کہ پھر نکلتا ہی نہیں۔آج میں ایک ایسے ہی شخص کی کہانی سناتا ہوں۔\nصدر دین کو میں نے پہلی بار اُس وقت دیکھا تھا جب وہ اپنے کاروبار میں خاصا کامیاب تھا۔\nوہ پیشے کے لحاظ سے ایک موچی تھا۔جوتیاں تیار کرتا تھا اور کسی بڑے دُکان دار کے ہاں جا کر بیچ آتا تھا۔اُس کی دُکان میں اس کا بھائی اور ایک شاگرد بھی کام کرتے تھے۔جوتوں کی کمائی سے صدر دین نے اپنے لیے ایک دو منزلہ مکان خرید لیا، اُس کی دُکان بھی اس کے مکان کے نیچے تھی۔\nانسان کے حالات ایک جیسے نہیں رہتے۔\nجیسا کہ کہا گیا ہے کہ ہر کمال کو زوال ہوتا ہے۔\nایسا ہی صدر دین کے ساتھ ہوا، اس کا کاروبار گھٹنے لگا، کیونکہ بازار میں ہر جگہ بڑی بڑی فرموں کے بنائے ہوئے جوتے بکنے لگے تھے اور لوگ نئے فیشنوں کے جوتے خریدنے لگے۔صدر دین کا گزارا کسی نہ کسی طرح ہو جاتا تھا۔روکھی سوکھی کھا کر دکان پر بیٹھا رہتا تھا۔اُس کے ساتھ ایک مصیبت یہ آئی کہ وہ بیمار ہو گیا۔گھر میں جو کچھ تھا وہ اس کی بیماری پر خرچ ہو رہا تھا اور بیماری تھی کہ بڑھتی ہی چلی جا رہی تھی۔\nوہ بڑا ہنس مکھ اور ہمدرد قسم کا انسان تھا۔محلے کے ہر شخص کی عزت کرتا تھا اور بچوں سے تو اُسے بڑا ہی پیار تھا۔کوئی بچہ اس سے اپنا جوتا بنواتا تو قیمت میں خاص رعایت کرتا تھا۔یہی وجہ تھی کہ بچے ہر روز اس کا حال پوچھنے کے لئے آ جاتے تھے اور دیر تک اُس کے پاس بیٹھے رہتے تھے۔صدر دین آہستہ آہستہ روبہ صحت ہونے لگا لیکن پوری طرح صحت مند نہ ہو سکا، تاہم اُٹھنے بیٹھنے میں اُسے اب کوئی تکلیف نہیں ہوتی تھی۔\nگھر میں کچھ رقم باقی تھی جس سے گھر کا خرچ چلانے لگا۔دکان پر اُس سے دو تین گھنٹوں سے زیادہ کام نہیں ہو پاتا تھا۔\nبچے اس سے بہت خوش تھے اور کیوں خوش نہ ہوتے، وہ انہیں ہفتے میں دو دن چنے جو دیتا تھا، مگر بچوں کی خوشی برقرار نہ رہ سکی، جب انہوں نے سنا کہ چاچا کے رشتے دار اس کوشش میں ہیں کہ اس کا مکان بیچ کر اُسے اور اس کی بیوی کو اپنے گاوٴں لے جائیں۔\nچاچا کو اپنے رشتے داروں کی یہ تجویز پسند نہیں تھی، مگر اُنھوں نے سمجھایا کہ تم بیمار رہتے ہو، کاروبار ختم ہو گیا ہے، کیا کرو گے شہر میں رہ کر مکان بیچ دو۔اچھی رقم مل جائے گی۔اس رقم سے گاوٴں میں زمین خرید کر ٹھیکے پر دے دینا، چاچا مان گیا۔\nبچوں کو اُمید تھی کہ چاچا آخری دم تک شہر نہیں چھوڑے گا لیکن وہ تو مان گیا تھا، اب کیا ہو سکتا تھا۔\nچاچا مکان کی جتنی قیمت مانگ رہا تھا وہ اُسے مل نہیں رہی تھی، جب کہ رشتے دار مکان کو جلد سے جلد بیچنے پر زور دے رہے تھے۔ایک دن بچوں نے سنا کہ چاچا ایک آدمی کے ہاتھوں مکان فروخت کر رہا ہے۔گویا سارا معاملہ ختم ہو گیا تھا۔”اب ہمیں کیا کرنا چاہیے؟“ ایک لڑکے نے جس کا نام اکبر تھا محلے کے لڑکوں کو جمع کر کے پوچھا۔”اب کیا ہو سکتا ہے۔\nچاچا چلا جائے گا۔“ دوسرے لڑکے نے جواب دیا۔\nپہلا لڑکا بولا، ”یہ تو ٹھیک ہے کہ چاچا چلا جائے گا، پر ہمیں بھی چاہیے کہ اُسے اپنی طرف سے کوئی تحفہ دے کر رخصت کریں۔“\n”کیا تحفہ دیں؟“ ایک لڑکے نے سوال کیا۔\n”میں سوچوں گا اور صبح بتاوٴں گا۔“ اکبر بولا۔دوسرے دن صبح کے وقت صدر دین ناشتہ کر رہا تھا کہ اکبر نے صدر دین کے دروازے پر دستک دی۔\nصدر دین نے کھڑکی کھول کر نیچے دیکھا۔اکبر کے ساتھ بہت سارے بچے نظر آئے۔انہیں اپنے گھر کے آگے دیکھ کر صدر دین فوراً نیچے آ گیا۔اکبر آگے بڑھا اور اس نے ایک بڑا سا تھیلا اس کے قدموں پر رکھ دیا۔”یہ کیا ہے؟“ صدر دین نے پوچھا۔\n”چاچا! یہ کالے اور میٹھے چنے ہیں۔پتا نہیں آپ کا سفر کتنا لمبا ہے۔کھاتے ہوئے جایئے گا۔چاچا! ہم آپ کی کوئی خدمت نہیں کر سکے“۔\nیہ کہتے ہوئے اکبر کی آنکھوں سے آنسو نکل کر اس کے گالوں پر بہنے لگے تھے۔باقی بچے بھی بڑے اداس اور چپ چاپ کھڑے تھے۔صدر دین دو تین لمحے خاموش کھڑا رہا، پھر اس نے اکبر کے سر پر ہاتھ رکھا۔اُس کی آنکھوں میں بھی آنسو آ گئے تھے، مگر اس نے آنسووٴں کو بہنے سے روک لیا تھا۔لوگ جو اُدھر سے گزر رہے تھے وہ بھی یہ منظر دیکھنے لگے۔صدر دین نے زبان سے ایک لفظ بھی نہ کہا۔\nتھیلا اٹھایا اور سیڑھیاں چڑھنے لگا۔لڑکے اپنے اپنے گھروں کو روانہ ہو گئے۔شام ہو گئی۔پھر رات کا اندھیرا چھا گیا۔صبح کے وقت بچے ناشتہ وغیرہ خریدنے کے لئے گھروں سے نکلے تو انہوں نے بڑی حیرت اور خوشی سے دیکھا کہ چاچا ایک کی جگہ دو تھیلے پاس رکھے اپنی دکان کے سامنے بیٹھا مسکرا رہا ہے۔\n”چاچا! آپ گئے نہیں؟“ بچوں نے پوچھا۔\n”نہیں بیٹا! میں نہیں گیا اور میں کبھی نہیں جاوٴں گا“، جب وہ یہ لفظ کہہ رہا تھا تو اس کا چہرہ خوشی سے چمک رہا تھا۔",
    "url": "https://www.urdupoint.com/kids/detail/moral-stories/chacha-sadar-din-2794.html?lang=ur"
  },
  {
    "story_id": "UP_0111",
    "story_title": "Mera Mission - Article No. 2793",
    "story_text": "محمد بن نوید انجم\nمیں پلے گروپ کا طالب علم ہوں میری بڑی بہن علیشہ فاطمہ کلاس ٹو میری دوسری بہن اربش کلاس ون کی سٹوڈنٹ ہیں۔ہم تینوں بہن بھائی ( ) میں زیرِ تعلیم ہیں۔میرے بابا جان، دادا جان، پھوپھی جان میڈیکل کے شعبہ سے وابسطہ ہیں۔دادی جان عربی کی استاد ہیں۔میری مما جان کلینھنا یونیورسٹی آف امریکہ سے بوٹنی کے مضمون میں پی ایچ ڈی () ڈگری ہولڈر ہیں۔\nہر شخص کا نظریہ اور مشن اپنا ہوتا ہے اس کے مطابق وہ کوئی فیصلہ کرتا ہے۔میں نے تمام پہلو مدِ نظر رکھتے ہوئے بڑا ہو کر یہ حتمی فیصلہ کیا ہے کہ میں فوجی ڈاکٹر بنوں گا۔\nدوستو! اس وقت میں پلے گروپ میں ہوں میرا مشن ہے کہ میں میڈیکل کی اعلیٰ ترین ڈگری حاصل کروں گا اور چوٹی کا سرجن بن کر فوج میں بھرتی ہوں گا یعنی کیپٹن ڈاکٹر بن کر ملک کا دفاع کرنے والے فوجی جوانوں کی سرجری جیسے امور سر انجام دوں گا اگر مجھے محاذ جنگ پر تعینات کیا جاتا ہے تو انتہائی خوشی سے قبول کروں گا یہ مسرت کا دن ہو گا۔\nاعزاز و فخر کا یوم ہو گا۔میں شہادت کا جذبہ سمجھ کر جاؤں گا فرائض میں کوتاہی نہیں کروں گا۔خدمت کے جذبہ میں کمی نہ ہو گی میں جذبہ ایمانی کو بروئے کار لاتے ہوئے فوجی جوانوں کا احسن طریقے سے علاج معالجہ، مرہم پٹی اور سرجری کا مثالی ذریعہ اختیار کروں گا جو قابل تحسین ہو گا۔\nساتھیو! میں فوج سے ریٹائرمنٹ کے بعد دکھی انسانیت کی خدمت کو اپنا شعار بناؤں گا۔\nغربا، مسکین، یتیم، بے سہارا لوگوں کا مفت علاج اور ان کی مالی مدد کرنے کا فریضہ سر انجام دوں گا۔میری بارگاہ خداوند قدوس میں دعا ہے کہ مجھے اس قابل بنا دے اپنے ارادہ پر قائم رہنے کی توفیق عطا فرمائے۔مجھے اپنے فرائض خوش اسلوبی سے سر انجام دینے کی ہمت دے۔میرے جذبہ میں کمی نہ آئے میں انسانی خدمت کے جذبہ سے سرشار رہوں بغیر کسی نسل و مذہب کی تفریق کے بال کسی امتیاز سے خدمات سر انجام دینے کی ہمت دے۔\nجس سے دین اسلام کی عکاسی مظہر ہو۔میرا ایمان ہے کہ اللہ تعالیٰ نے انسان کو ایک دوسرے کے کام آنے، مدد اور خدمت کرنے اور اسلام کے سنہری اصولوں پر عمل ا ہونے کے لئے پیدا کیا ہے۔\nساتھیو! یہی میرا نظریہ ہے کہ میں فوج اور پیارے دیس کی عوام کی خدمت کر کے ملک و قوم کا نام دنیا میں روشن کروں۔آخرت کے لئے راہ نجات یہ میرا عظیم مشن ہے اللہ تعالیٰ اس نیک مقصد میں میری مدد فرمائیں۔(ثمہ آمین)",
    "url": "https://www.urdupoint.com/kids/detail/moral-stories/mera-mission-2793.html?lang=ur"
  },
  {
    "story_id": "UP_0112",
    "story_title": "Barish Ka Nanha Qatra - Article No. 2792",
    "story_text": "محمد طاہر رشید\nبحیرہ متوسط سے بخارات کا ایک بگولہ فضا میں بلند ہوا اور ہوا کے دوش پر افریقہ کی جانب سفر شروع کیا۔پانی کے یہ قطرے ہوا کے زور پر اُڑتے چلے جا رہے تھے کہ ایک ننھے قطرے نے جو پہلی دفعہ سمندر سے باہر نکلا تھا، پرانے اور بڑے قطروں سے پوچھا کہ یہ ہمارے بائیں ہاتھ پہ چمک دار سفید رنگ کا بڑا سا زمینی ٹکڑا ہے، یہ کیا ہے؟\nبڑے قطروں نے بتایا:”یہ ایک بہت بڑا صحرا ہے۔\nننھے قطرے نے پوچھا:”صحرا کیا ہوتا ہے؟“\nجواب ملا:”جہاں بارش نہیں ہوتی یا بہت کم ہوتی ہے۔“\n”پھر ہم اس طرف کیوں نہیں جا رہے، جہاں بارش نہیں ہوتی؟“ ننھے قطرے نے بے چینی سے پوچھا۔\nپرانے قطروں نے ناگواری سے اس کی طرف دیکھا اور بولے:”اس لئے کہ یہ ہمارا اور ہمارے بزرگوں کا معمول ہے، صحرا میں بہت گرمی اور خشکی ہے، ہم وسطی افریقہ جائیں گے وہاں سرسبز جنگل ہیں اور موسم بھی بہت اچھا ہے۔\nوہیں برسیں گے۔“\n”لیکن میں تو صحرا کی طرف جاؤں گا اور وہیں برسوں گا، تاکہ اس کی گرمی کو کچھ تم کم کر سکوں، جنگلوں میں تو یوں بھی بارشیں خوب ہوتی ہیں۔مجھے صحرا زیادہ ضرورت مند محسوس ہوتا ہے۔“ یہ کہہ کر ننھا قطرہ صحرا کی جانب مڑ گیا۔\nاسے ریت کے بہت سے ٹیلے نظر آئے، جن پر ہوا کی وجہ سے لہروں جیسے نشان بنے ہوئے تھے۔اسے ایک سبز رنگ کا ننھا سے ٹیلا دکھائی دیا۔\nصحرا کے بیچوں بیچ یہ ننھا سا ٹیلا، اسے اپنے جیسا لگا۔وہ ٹیلے کے قریب آیا اور اس کا حال احوال پوچھا۔ننھا ٹیلا اُداسی سے بولا:”ٹھیک ہوں۔“\nننھے قطرے نے ٹیلے سے اُداسی کا سبب پوچھا تو وہ بولا:”میں بہت چھوٹا ہوں، مجھے ہوا کسی بھی وقت اُٹھا کر اِدھر اُدھر بکھیر دے گی اور تم سناؤ کیسے ہو؟ کیا کرتے ہو؟“\nقطرے نے جواب دیا:”میں پہلی مرتبہ سمندر سے بلند ہوا ہوں، میرا کام بارش بن کر برسنا ہے۔\n”بارش! واہ واہ بارش کتنی مزے دار چیز ہے۔“ ننھے ٹیلے نے خوشی سے کہا۔\nقطرہ بولا:”کیا تم نے بارش دیکھی ہے؟“\nننھا ٹیلا اُداسی سے بولا:”کہاں دیکھی ہے؟ بس اپنے بڑوں سے سنا ہے کہ بارش بہت اچھی چیز ہے۔یہاں تو بارش بہت ہی کم ہوتی ہے۔“\nننھے قطرے نے سوچا کہ یہی جگہ بارش کی سب سے زیادہ مستحق ہے۔پھر خیال آیا کہ میں تو ایک ننھا سا قطرہ ہوں، مجھ سے کیا فرق پڑے گا؟ اگلے ہی لمحے دل نے جواب دیا کہ مجھے کہیں تو برسنا ہی ہے۔\nمیرے برسنے سے فرق پڑے یا نہ پڑے، یہ ننھا ٹیلا اتنا اچھا ہے، کیوں نہ میں اس کے پاس ہی رہوں۔اس کو کچھ تو ٹھنڈک اور تازگی ملے گی۔یہ سوچ کر ننھا قطرہ ٹیلے پر برس گیا اور کچھ دن بعد ایک ننھی سی کونپل برآمد ہوئی۔\nبحر متوسط سے اُٹھنے والے قطروں میں سے اگلے قطرے نے اس کونپل کو دیکھا تو سمجھا کہ یہی وہ جگہ ہے جہاں ہمیں برسنا ہے اور وہیں برس گیا۔بعد میں آنے والے سارے بخارات یہیں برس پڑے اور یوں ایک نخلستان وجود میں آ گیا۔یہ صرف اس لئے ہوا کہ ایک ننھے سے قطرے نے حالات اور مشکلات سے متاثر ہونے کی بجائے دوسروں کی راحت کے لئے خود کو قربان کر دیا۔",
    "url": "https://www.urdupoint.com/kids/detail/moral-stories/barish-ka-nanha-qatra-2792.html?lang=ur"
  },
  {
    "story_id": "UP_0113",
    "story_title": "Khwab Ki Tabeer - Article No. 2791",
    "story_text": "کہکشاں ارجمند\nیہ کہانی ہے ایک پری کی۔نہیں نہیں، وہ کوہ قاف کی پری نہیں، جسے جن اُٹھا کر لے جاتے ہیں اور کوئی شہزادہ اس کو آزاد کراتا ہے۔یہ تو ایک بلند حوصلہ، باہمت اور سمجھ دار لڑکی کی سچی کہانی ہے، جس کا نام پری ہے۔\nپری افغانستان کے شہر بلخ کے کنارے کی خیمہ بستی میں رہتی ہے۔پہلے وہ شہر میں بنے ایک چھوٹے سے خوبصورت مکان میں رہتی تھی، لیکن جب سے ملک میں جنگوں کی وبا پھوٹی، اس کا خاندان خیمہ بستی میں رہنے لگا۔\nدس سالہ پری جب ہنستی تھی تو اس کے ننھے ننھے گالوں میں گڑھے پڑ جاتے اور کانچ جیسی کتھئی آنکھیں اور معصوم سا چہرہ چمکنے لگتا۔جنگوں کے ساتھ غربت نے بھی اس کی معصوم سی ہنسی اور چہرے کی مسکراہٹ چھین لی۔پری کے ابو شہر میں ایک فرنیچر کی دکان پر کام کرتے تھے اور امی گھر کے کام میں مصروف رہتیں۔\nاس طرح وہ سادہ اور بے مزہ زندگی گزار رہے تھے۔\nپری کا خواب تھا بڑے ہو کر اپنا بڑا سا کاروبار کرنا، تاکہ بہت سے لوگوں کو روزگار ملے۔\n”دیکھنا آپ لوگ، ایک دن پری ضرور کوئی بڑا کام کرے گی اور اس سے بہت سے لوگوں کو فائدہ ہو گا۔“\nیہ بات آنکھیں چمکا کر پورے یقین سے کہتی تو امی ابو کا دل خوشی سے بھر جاتا۔جب سے اس کے ابو کی ملازمت ختم ہوئی اور ان لوگوں کو شہر چھوڑ کر خیمہ بستی میں آ کر رہنا پڑا تو پری اور اس کے تینوں چھوٹے بہن بھائی اُداس رہنے لگے۔\nاس کے ابو جب کام کی تلاش میں شہر جاتے تو پری کو اپنا اسکول بہت یاد آتا۔اس کی امی اس کو حوصلہ دیتیں کہ بہت جلد سب کچھ پہلے جیسا ہو جائے گا اور وہ پھر سے اسکول جانے لگے گی۔\n”پری آج میں ابو سے تمہارے اسکول جانے کی بات کروں گی۔“\nامی تسلی کے لئے کہتیں، لیکن پری بہت سمجھ دار تھی اس کو اندازہ تھا کہ یہ سب اتنا آسان نہیں ہے۔\n”نہیں امی! مجھے پتا ہے کہ ابو محنت کے باوجود خرچ کا بندوبست کرنے کے لئے پریشان رہتے ہیں۔\nمیں ایسے میں ان کو اسکول کا کہہ کر اور پریشان نہیں کروں گی۔“ وہ اُداسی سے کہتی۔\nایک دن پری کی امی نے کہا:”پری! جاؤ قریب کی دکان سے اپنے اور اپنے چھوٹے بھائی بہنوں کے لئے دودھ لے آؤ۔کل تمہارے ابو کو اچھا کام مل گیا تھا تو آج دودھ کا انتظام ہو سکتا ہے۔میں اتنی دیر میں تھوڑا کام نمٹا لوں۔“ پری خوشی خوشی دودھ لینے چل پڑی۔\nاسے کیا خبر تھی کہ ذرا سی دیر میں اس کی حالت بدلنے والی ہے۔\nوہ جیسے ہی دکان کے قریب پہنچی اس کی نظر ایک بھوری زخمی بکری پر پڑی۔وہ بہت ہی کمزور سی بکری تھی اور اس کی ایک ٹانگ سے خون بھی بہہ رہا تھا۔پری نے اس کو آہستہ سے سہلایا تو وہ التجائی نظروں سے اس کی جانب دیکھنے لگی۔پری کو محسوس ہوا کہ جیسے وہ بہت بھوکی ہو اور کھانا مانگ رہی ہو۔\nپری نے دودھ خریدا اور بکری کو احتیاط سے گود میں اُٹھا کر چلنے لگی۔راستے میں لوگوں نے اسے حیرت سے دیکھا، لیکن وہ ذرا بھی نہیں ہچکچائی۔گھر پہنچی تو اس کی امی اور بھائی بہن بکری کو دیکھ کر حیران ہو گئے۔وہ خون بہنے سے یا شاید بھوک سے اتنی کمزور ہو گئی تھی کہ ایک جگہ بے جان سی پڑی تھی۔امی نے جلدی سے دودھ گرم کر کے پلایا اور بچوں کی مدد سے اس کے زخمی کی مرہم پٹی کی۔\nوہ نڈھال سی ہو کر سو گئی۔پری نے اپنے بہن بھائیوں سے کہا:”چلو جب تک جاگے، ہم اس کے لئے پاس سے گھاس اور پتے توڑ کر لاتے ہیں۔“\nشام کو ابو گھر آئے تو انھیں بھی بڑے شوق سے نئے مہمان سے ملوایا گیا جو اب بہت پُرسکون نظر آنے لگی تھی اور شکر گزار نظروں سے سب کی طرف دیکھ رہی تھی۔\nکچھ ہی دن میں بکری بھی ان کے خاندان کا ایک حصہ بن گئی تھی۔\nخیمے کے باہر اس کے لئے سائبان ڈال کر ایک چھوٹا سا گھر بھی بنا دیا گیا تھا۔بکری سب سے مانوس ہو چکی تھی۔پری نے اس کا نام بھوری رکھا تھا۔کچھ دنوں بعد بھوری کے دو چھوٹے سے بچے بھی آ گئے۔جہاں بھوری ان کے گھر میں سکون سے تھی وہیں انھیں بھی بھوری کی وجہ سے روزانہ دودھ مل جاتا۔کبھی دودھ اتنا زیادہ ہوتا کہ امی اس سے دہی، گھی اور مکھن بنا لیا کرتیں۔\nاب اگر کبھی پری کے ابو کو کام نہ بھی ملتا تو بھوکے سونا نہیں پڑتا۔\nایک دن سب لوگ سو گئے، مگر پری بہت دیر تک جاگتی رہی اور کچھ سوچتی رہی۔صبح اس نے ابو امی اور بھائی بہنوں سے کہا:”مجھے ایک خیال آیا ہے۔کیوں نہ ہم کہیں سے کچھ پیسوں کا انتظام کر کے دو تین بکریاں اور پال لیں۔ان بکریوں سے جو دودھ حاصل ہو اس سے ہم گھی، مکھن، دہی اور پنیر بنا کر بیچنا شروع کر دیں۔\nاس سے تو ہمیں اچھی خاصی آمدنی ہو جائے گی اور جب بکریاں بڑھ جائیں تو ہم ان میں سے کچھ بکریاں رکھ کر باقی کو فروخت بھی کر سکتے ہیں۔“\nسب نے اس کی تجویز کو پسند کیا اور سب مل کر کام کرنے لگے۔اس سے گھر والوں کو ڈیری مصنوعات گھر میں ہی تازہ ملنے لگیں، بلکہ دہی، مکھن اور پنیر گھر گھر اور دکانوں میں فروخت کرنا شروع کر دیا۔جس سے ان کے مالی حالات بہتر ہونے لگی۔پری نے مالی ترقی کا جو خواب دیکھا تھا، وہ پورا ہوا اور تعلیم کار کا ہوا سلسلہ بھی بحال ہو گیا۔\nاس طرح ایک عقل مند بچی نے اپنی ہمت، اچھی سوچ اور اپنے گھر والوں کی مدد سے اپنا خواب پورا کیا اور اس نے یہ بھی جان لیا کہ محنت اور عزم و ہمت کبھی رائیگاں نہیں جاتی۔",
    "url": "https://www.urdupoint.com/kids/detail/moral-stories/khwab-ki-tabeer-2791.html?lang=ur"
  },
  {
    "story_id": "UP_0114",
    "story_title": "Qaid Ki Aziyat - Article No. 2790",
    "story_text": "فلزا کائنات\nبنٹی ایک بہت ہی پیارا بچہ تھا۔وہ یوں تو اپنے والدین اور اساتذہ کا بہت فرمانبردار تھا، لیکن اس کی ایک بہت ہی بُری عادت تھی کہ اسے جہاں بھی کوئی تتلی نظر آتی وہ اسے پکڑ لیتا۔اس نے کئی تتلیاں اسی طرح شیشے کے مرتبانوں میں قید کر کے اپنے کمرے میں رکھی ہوئی تھیں۔اس کی امی نے کئی بار اسے روکا اور سمجھایا کہ بے زبان جانوروں کو قید کرنا بہت بُری بات ہے، لیکن بنٹی ہر بار ایک کان سے سن کر دوسرے کان سے نکال دیتا۔\nایک دن بنٹی اپنے گھر کی چھت پر کھیل رہا تھا کہ اس دوران اس کی گیند اسٹور میں چلی گئی اور وہ جیسے ہی اس کے پیچھے کمرے میں داخل ہوا تو دروازہ ہوا کے زور سے بند ہو گیا۔بنٹی نے دروازہ کھولنے کی کوشش کی، لیکن وہ اس کے بہت زور لگانے پر بھی نہ کھلا۔\nبنٹی نے پریشانی میں امی کو آوازیں دیں، لیکن وہ بھی نہ آئیں۔بنٹی گھبرا کر رونے لگا۔کچھ دیر گزری تھی۔\n”بنٹی․․․․بنٹی! کہاں ہو!“ اچانک اسے امی کی آواز سنائی دی۔\nبنٹی نے فوراً دروازہ بجایا اور امی کو آواز دی۔جیسے ہی دروازہ کھلا وہ امی سے لپٹ گیا۔\n”امی! میں آج کے بعد کبھی بھی تتلیوں کو قید نہیں کروں گا، کیونکہ میں جان گیا ہوں کہ قید کتنی بُری چیز ہے۔“\nبنٹی امی سے یہ کہتا ہوا اپنے کمرے کی طرف دوڑا اور چند لمحوں بعد وہ تمام تتلیوں کو خوشی خوشی آزاد کر رہا تھا۔",
    "url": "https://www.urdupoint.com/kids/detail/moral-stories/qaid-ki-aziyat-2790.html?lang=ur"
  },
  {
    "story_id": "UP_0115",
    "story_title": "Sachi Dosti - Article No. 2788",
    "story_text": "شازیہ کاشف، کراچی\n”ارے احمد! تم اسکول کیوں نہیں آ رہے تھے؟ اور یہ تم لنگڑا کر کیوں چل رہے ہو؟“ عبداللہ نے اسمبلی کے بعد احمد سے پوچھا، جو ایک مہینے بعد آج اسکول آیا تھا۔\n”میں جھولے سے گر گیا تھا، ٹانگ کی ہڈی ٹوٹ گئی تھی۔اب بھی مکمل ٹھیک نہیں ہوں، بس امتحانات کی وجہ سے آ گیا ہوں۔“ احمد نے تفصیل سے بتایا۔\n”اور بھئی لنگڑے! کیسی تیاری ہے پیپر کی؟“ اشعر بلند آواز میں بولا۔پوری جماعت میں خاموشی چھا گئی۔کچھ بچوں کی دبی دبی سی ہنسی کی آواز سنائی دی۔\n”یہ کیا طریقہ ہے بات کرنے کا؟“ عبداللہ غصے سے بولا۔\n”تمہیں کیا تکلیف ہے، میں نے تمہیں تو کچھ نہیں کہا۔“ اشعر ڈھٹائی سے منہ چڑا کر بولا۔\n”دوبارہ ایسا کہا تو تمہاری خیر نہیں۔\n“عبداللہ نے غصے سے مُکّا ہوا میں لہرایا۔اس سے پہلے کہ بات مزید بگڑتی مس ماہ نور کلاس میں داخل ہوئیں۔\n”اب آپ کی طبیعت کیسی ہے بیٹا؟“ مس نے احمد کو سر جھکائے بیٹھے دیکھا۔تو اس سے پوچھا۔\nاحمد نے سر اُٹھایا تو اس کی آنکھوں میں آنسو تھے۔”مس! اشعر نے احمد کو لنگڑا کہا ہے۔“ عبداللہ نے بے تابی سے بتایا۔\n”بری بات ہے اشعر! کسی کو برے نام سے نہیں پکارتے یہ بات آپ نے اسلامیات کی کتاب میں پڑھی ہے نا۔\nبیماری اور شفا تو اللہ پاک کی طرف سے ہوتی ہے۔اگر کوئی انسان تندرست ہے تو اس میں اس کا اپنا کوئی کمال نہیں اور اگر کوئی بیمار ہے تو اس میں اس کا کوئی قصور نہیں۔اُمید ہے آپ آئندہ ایسی کوئی حرکت نہیں کریں گے۔“\nاشعر کا سر شرم سے جھکا ہوا تھا اس دن لنچ بریک میں پوری کلاس نے دیکھا کہ عبداللہ، احمد اور اشعر ایک ساتھ بیٹھے لنچ کر رہے تھے۔",
    "url": "https://www.urdupoint.com/kids/detail/moral-stories/sachi-dosti-2788.html?lang=ur"
  },
  {
    "story_id": "UP_0116",
    "story_title": "Shukriya Madam - Article No. 2787",
    "story_text": "ماہم احسن\nوہ عورت تیزی سے چلتی ہوئی ایک طرف جا رہی تھی۔اس کے کندھے پر ایک بڑا سا پرس لٹکا ہوا تھا۔اس وقت رات کے تقریباً نو بج رہے تھے۔اچانک بائیں جانب سے ایک چھوٹا سا لڑکا بھاگتا ہوا آیا اور پیچھے سے عورت کا پرس کھینچا جس کی وجہ سے اس کی ڈوری ٹوٹ گئی۔پرس وزنی تھا، اس لئے لڑکا اپنا توازن برقرار نہ رکھ سکا اور پرس سمیت گر پڑا۔\nاس کا سر فٹ پاتھ سے ٹکرایا اور اسے زور کی چوٹ لگی۔عورت نے ناگواری سے مڑ کر پیچھے دیکھا۔لڑکا زمین پر پڑا ہوا تھا اور اس کے چہرے پر تکلیف کے آثار تھے۔عورت نے سہارا دے کر لڑکے کو اُٹھایا۔لڑکا گھبرایا ہوا تھا اور ڈر کے مارے کانپ رہا تھا۔تھوڑی دیر بعد عورت نے زمین پر پڑا اپنا پرس اُٹھایا۔اس نے لڑکے کا ہاتھ مضبوطی سے پکڑا ہوا تھا۔\n”تمہیں شرم تو آتی ہو گی ایسے کام کرتے ہوئے؟“\n”جی میڈم!“ لڑکے نے جواب دیا۔\n”تمہارا کیا مقصد تھا؟“ اب کی بار عورت نے سختی سے پوچھا۔\n”کوئی مقصد نہیں ہے۔مجھے ٹھوکر لگی تھی۔میں گرنے والا تھا جب میرا ہاتھ آپ کے پرس میں اُلجھ گیا۔“ لڑکا تھوک نگلتے ہوئے بولا۔\n”تم جھوٹے ہو!“ عورت نے چلا کر کہا۔\nاس وقت وہاں سے دو تین لوگ گزرے۔\nکچھ لوگ وہیں رک کر تماشا دیکھنے لگے اور کچھ لوگ نظر انداز کر کے چلے گئے۔\n”اگر میں تمہیں چھوڑ دوں تو تم بھاگ جاؤ گے؟“ عورت نے پوچھا۔\n”جی میڈم!“ لڑکے نے جواباً کہا۔\n”ٹھیک ہے، پھر میں تمہیں جانے نہیں دوں گی۔“ عورت نے کہا اور اس نے لڑکے کو مزید مضبوطی سے پکڑ لیا۔\n”میڈم! مجھے معاف کر دیں۔“ لڑکے نے سرگوشی کی۔\n”اوہ ہو! تمہارا چہرہ کس قدر گندا ہو رہا ہے۔\nمنہ نہیں دھوتے کیا؟ میں آج تمہارا منہ دُھلاؤں گی۔تمہارے گھر میں تمہیں کوئی منہ دھونے کو نہیں کہتا؟“\n”نہیں میڈم!“ لڑکے نے سر جھکا کر کہا۔\n”پھر آج تمہارا منہ دُھل جانا چاہیے۔“ عورت اب اپنے گھر کے راستے پر تھی۔\nڈرا سہما لڑکا اس کے ساتھ چلنے پر مجبور تھا۔لڑکا کم و بیش چودہ یا پندرہ برس کا لگتا تھا۔اس کا جسم کمزور اور رنگ سانولا تھا۔\nاس کا حلیہ بہت خراب تھا۔پرانی پینٹ شرٹ اور پاؤں میں گھسے ہوئے جوتے۔\n”تم بالکل میرے بچوں کی طرح لگتے ہو۔میں چاہتی ہوں کہ میں تمہیں صحیح اور غلط میں فرق بتاؤں، لیکن سب سے پہلے تمہارا منہ دھلوانا ہو گا۔کیا تمہیں بھوک لگی ہے؟“\n”نہیں میڈم!“ لڑکا بمشکل چل رہا تھا۔ ”میں چاہتا ہوں کہ آپ مجھے چھوڑ دیں۔“\n”کیا میں تمہیں پریشان کر رہی ہوں؟“ اب کی بار عورت نے نرم لہجے میں پوچھا۔\n”نہیں۔“ لڑکے نے ایک لفظ پر اِکتفا کیا۔\nلڑکے نے عورت کی گرفت سے نکلنے کی کوشش کی۔عورت رک گئی، اس نے اس کی گدی اور بازو پر دباؤ ڈال کر گرفت مضبوط کر لی۔لڑکے نے دوبارہ مچلنے کی کوشش نہیں کی۔دونوں چند گلیوں سے گزرے۔اس نے ایک بڑے بنگلے کا دروازہ کھولا اور لڑکے کو اندر دکھیلا۔اندر داخل ہوتے ہی ایک بڑا ہال تھا۔ہال میں مختلف کمرے تھے۔\nاس نے بلب جلایا۔سارا ہال روشنی میں نہا گیا۔لڑکا کمروں سے آتی شور و غل کی آوازیں سننے لگا۔بعض کمروں کے دروازے بھی کھلے ہوئے تھے۔عورت نے لڑکے کو پھر سے گردن سے پکڑا اور درمیان میں بنے ہوئے کمرے میں لے گئی۔کمرا کافی بڑا تھا اور مختلف ساز و سامان سے بھرا ہوا تھا۔\n”تمہارا نام کیا ہے؟“ عورت نے بیٹھتے ہوئے پوچھا۔\n”رابرٹ۔“ لڑکے نے جواب دیا۔\n”ہاں تو، رابرٹ یہ سامنے نل لگا ہوا ہے، جاؤ اور جا کر منہ ہاتھ اچھی طرح سے دھو لو۔“\nرابرٹ نے عورت کی جانب دیکھا اور پھر دروازے کی طرف دیکھا اور پھر وہ نل کی جانب بڑھ گیا۔\n”اُلٹے ہاتھ والا نل کھولو، اس میں گرم پانی آئے گا۔“ اس نے اشارہ کیا۔ ”تمہارے دائیں جانب صاف تولیا لٹکا ہوا ہے۔“\n”کیا آپ مجھے جیل بھجوا دیں گی؟“ لڑکے نے منہ دھوتے ہوئے پوچھا۔\n”تمہیں ایسا لگتا ہے؟“ عورت ہنسی:”میں تمہیں کہیں نہیں بھجوا رہی، بے فکر رہو۔جب تم نے مجھ سے میرا بیگ چھیننے کی کوشش کی تو میں اس وقت جلدی جلدی گھر پہنچنا چاہتی تھی، کیونکہ مجھے زور کی بھوک لگ رہی تھی۔ویسے تمہیں بھی بھوک لگ رہی ہے؟ تم نے آخری بار کھانا کب کھایا تھا؟ کھایا بھی تھا یا نہیں؟“\n”میرے گھر میں کوئی بھی نہیں ہے!“ لڑکے نے بھرائی ہوئی آواز میں کہا۔\n”تو چلو پھر ہم کھانا کھاتے ہیں۔“ عورت اُٹھ کھڑی ہوئی:”مجھے یقین ہے کہ تم بھوکے ہو۔اتنے بھوکے کہ مجھے سے میرا بیگ چھیننے لگے۔“\n”وہ․․․․․میں․․․․․․․“ لڑکا ہچکچایا۔”میں دراصل نئے جوتے خریدنا چاہتا تھا۔“\n”جوتے․․․․․․؟ اچھا، لیکن پھر بھی تمہیں اس کے لئے میرا بیگ چھیننے کی ضرورت نہیں تھی۔“ عورت نے نہیں میں سر ہلایا:”تم مجھ سے تقاضا کر سکتے تھے۔\n“ عورت کہتے کہتے چھوٹے سے کچن میں چلی گئی۔\n”میڈم!“ لڑکے نے سرگوشی کی۔وہ اب تک منہ دھو چکا تھا۔اس نے تولیے سے اپنا چہرہ خشک کیا۔اس کی سمجھ میں کچھ نہیں آیا کہ وہ اب کیا کرے؟ اس نے دوبارہ چہرے کو تولیے سے خشک کیا۔پھر اس نے مڑ کر دیکھا۔دروازہ کھلا تھا۔وہ بھاگ سکتا تھا! اس نے چاہا کہ وہ یہاں سے بھاگ جائے بہت دور۔اتنی دور کہ جہاں وہ عورت اسے پکڑ نہ سکے۔\n”جب میں چھوٹی تھی، بالکل تمہاری عمر کی تو مجھے بھی کچھ چیزیں چاہیے تھیں، بالکل تمہاری طرح، لیکن میں وہ چیزیں حاصل نہیں کر پاتی تھی۔“ اسی وقت کچن سے آتی عورت کی آواز نے اس کو چونکا دیا۔اس کے قدم وہیں جم گئے۔کوشش کے باوجود وہ وہاں سے بھاگ نہیں سکا۔\nعورت نے قریب آ کر کہا:”آ ہاں، اب تم سوچ رہے ہو گے کہ میں کیا کہنے والی ہوں، لیکن میں نے کبھی لوگوں کے بیگ اور پرس چھیننے کی کوشش نہیں کی۔\nمیں کچھ پکانے کی کوشش کر رہی ہوں۔تم آرام سے بیٹھ جاؤ، اپنے بالوں کو بائیں جانب پڑے کنگھے سے سلجھاؤ۔اس طرح تم اچھے لگو گے۔“\nلڑکے نے نظر ڈالی۔کچن میں ایک چھوٹا سا گیس کا چولہا اور چھوٹا سا فریج تھا۔عورت کو اب لڑکے کے بھاگنے کی کوئی فکر نہیں تھی اور نہ اس کو اپنے بیگ کی فکر تھی جو یونہی ایک طرف پڑا ہوا تھا۔لڑکا کمرے میں بیٹھا سوچ رہا تھا کہ عورت اس پر نظر رکھے ہوئے ہے۔\n”کیا آپ کو دکان سے کچھ منگوانا ہے؟“ لڑکا بے چینی سے پہلو بدلتا ہوا بولا:”دودھ یا کچھ اور؟“\n”نہیں، میرے پاس سب کچھ موجود ہے۔“ عورت نے نفی میں سر ہلایا۔\nلڑکا اب بغور دیکھ رہا تھا۔عورت نے سب سے پہلے دودھ گرم کیا۔پھر اس نے پھرتی سے سینڈوچ تیار کیے۔فریج سے کچھ کیک کے ٹکڑے نکالے۔تھوڑی دیر بعد وہ ٹرے میں سب سامان رکھ کر لے آئی۔\nاس نے لڑکے سے اس کے بارے میں کچھ بھی نہیں پوچھا تھا۔اس کی رہائش، خاندان اور ایسی کوئی بات جس پر وہ شرمندہ ہوتا۔کھانا کھاتے کھاتے عورت نے لڑکے کو اپنے متعلق بتانے لگی کہ وہ ایک ہوٹل میں کام کرتی ہے۔ہوٹل میں کیسے لوگ آتے ہیں اور کیا کیا واقعات رونما ہوتے ہیں، عورت نے سب کچھ لڑکے کو بتایا۔پھر اس نے لڑکے کو کیک کا ایک ٹکڑا کاٹ کر دیا۔\n”یہ لو بیٹا! اور لونا․․․․․؟“ اس نے اصرار کیا۔جب وہ کھا چکے تو عورت نے اپنے بیگ میں سے سو روپے کے دس نوٹ نکال کر لڑکے کو دے دیے۔\n”اب تم ان پیسوں سے اپنے جوتے خرید لینا اور ہاں آئندہ کے لئے یہ بات ذہن نشین کر لو کہ جب بھی تمہیں پیسوں کی ضرورت ہو تو میرا یا کسی کا پرس چھیننے کی حماقت ہر گز نہ کرنا، کیونکہ غلط طریقے سے حاصل کی گئی دولت تمہارے لئے عذاب بن جائے گی۔\nاب میں آرام کرنے جا رہی ہوں۔میں اُمید کرتی ہوں میرے بیٹے! کہ آئندہ تم اس قسم کی کوئی حرکت نہیں کرو گے!“\nاس نے لڑکے کو دروازے تک چھوڑا۔\nخدا حافظ، رابرٹ میری بات یاد رکھنا․․․․! عورت دیر تک لڑکے کو دیکھتی رہی جو بوجھل قدموں سے گلی سے نکل رہا تھا۔لڑکے نے پیچھے مڑ کر دیکھا۔وہ کچھ کہنا چاہتا تھا شاید ”شکریہ میڈم“ اس کے لب ہلے، لیکن آواز نہ نکلی۔اس نے نم آنکھوں سے عورت کی طرف دیکھا جواب تک دروازے پر کھڑی تھی۔اسی وقت عورت نے دروازہ بند کر دیا۔",
    "url": "https://www.urdupoint.com/kids/detail/moral-stories/shukriya-madam-2787.html?lang=ur"
  },
  {
    "story_id": "UP_0117",
    "story_title": "Gulfam Aur Moon Pari - Article No. 2786",
    "story_text": "سائرہ جبیں\nگلفام کا تعلق ایک غریب گھرانے سے تھا۔وہ بہت ہی رحمدل اور بہادر لڑکا تھا اور ہمہ وقت دوسروں کی مدد کرنے کیلئے تیار رہتا تھا۔ایک دن وہ اپنے کھیتوں میں کام کرنے گیا تو کام زیادہ ہونے کی وجہ سے بہت تھک گیا۔گلفام کچھ دیر آرام کرنے کی غرض سے ایک درخت کی چھاؤں میں بیٹھ گیا۔وہاں بیٹھے ابھی کچھ ہی دیر گزری ہو گی کہ اسے زمین پر ایک چڑیا پھڑپھڑاتی ہوئی نظر آئی۔\nاس نے جلدی سے چڑیا کو اٹھایا اور دیکھا تو ایک کیل چڑیا کے جسم میں چبھی ہوئی تھی۔اس نے جلدی سے چڑیا کو پانی پلایا اور کیل نکالنے لگا۔جیسے ہی اس نے کیل نکالی تو وہ ایک خوبصورت پری بن گئی۔\nگلفام اسے دیکھ کر بہت حیران ہوا، خوبصورت پری نے گلفام کو حیرت میں دیکھا تو فوراً بول پڑی میرا نام مون پری ہے۔\nایک شہزادی کی مدد کرنے پر ظالم جادوگر نے مجھے چڑیا بنا کر میری کمر میں کیل ٹھونک دی تھی اور کہا تھا کہ جب تک کوئی انسان یہ کیل نہیں نکالے گا تب تک میں اسی حالت میں رہوں گی۔\nاُس ظالم جادوگر نے ایک پیاری سی شہزادی کو قید کر کے اپنے محل میں رکھا ہوا ہے۔وہ اس سے شادی کرنا چاہتا ہے، مگر شہزادی اُس سے شادی کرنے کیلئے کسی صورت راضی نہیں ہے۔شہزاد ی بادشاہ اور ملکہ کی اکلوتی بیٹی ہے، جس وجہ سے وہ دونوں اپنی بیٹی کے لاپتہ ہونے سے بے حد پریشان ہیں۔وہ دن رات اپنی بیٹی کو یاد کر کے روتے رہتے ہیں۔\nپری نے گلفام سے شہزادی کی مدد کرنے کی التجا کی تو گلفام یہ جانتے ہوئے بھی کہ اس کام میں اُس کی جان بھی جا سکتی ہے فوراً راضی ہو گیا۔\nمون پری نے اپنی چھڑی آگے کرتے ہوئے گلفام سے کہنے لگی ”آنکھیں بند کر کے اسے پکڑ لو، میں تمہیں چند لمحوں میں ہی جادوگر کے محل کے پاس پہنچا دوں گی“۔گلفام نے آنکھیں بند کر کے چھڑی کو پکڑ لیا اور چند لمحوں بعد اسے زور دار جھٹکا لگا تو گلفام نے آنکھیں کھول دیں۔سامنے اسے کچھ فاصلے پر ایک عجیب سا محل نظر آیا۔پری نے گلفام کو مخاطب کر کے کہا ”اس محل کے اندر شہزادی قید ہے، اور اسی محل میں ایک پنجرے کے اندر چھوٹی سی چڑیا بھی بند ہے۔\nاس چڑیا میں جادوگر کی جان ہے، اگر تم پنجرے سے چڑیا کو نکالنے میں کامیاب ہو گئے تو سمجھ جانا کہ جادوگر کی جان تمہارے ہاتھ میں ہے۔جادوگر یقینا اپنی زندگی خطرے میں دیکھ کر خوفزدہ ہو جائے گا اور تمہیں فوراً نقصان نہیں پہنچا سکے گا“۔\nمون پری، گلفام کی حفاظت کیلئے اُسے ایک انگوٹھی دیتے ہوئے بولی ”یہ انگوٹھی بھی اپنے پاس رکھ لو، اس سے تم پر جادو کا اثر نہیں ہو گا“۔\nگلفام نے مون پری سے انگوٹھی لے کر پہن لی اور محل میں داخل ہو گیا۔اسے سامنے ہی رسیوں سے جکڑی شہزادی نظر آ گئی۔شہزادی بے حد خوبصورت تھی۔گلفام نے ارد گرد نظر دوڑائی تو اسے تھوڑے ہی فاصلے پر ایک پنجرہ نظر آیا۔گلفام نے پہلے جلدی سے شہزادی کو رسیوں سے آزاد کیا اور پھر پنجرے میں ہاتھ ڈال کر چڑیا کو پکڑ لیا۔جیسے ہی اس نے چڑیا کو پنجرے سے نکالا تو محل بہت زور سے ہلنے لگا۔\nشہزادی نے گلفام کو بتایا کہ جادوگر کو تمہاری محل میں موجودگی کی خبر ہو چکی ہے اور اب وہ اسی طرف آ رہا ہے۔اچانک ہی گلفام کے سامنے ایک خوفناک شکل کا جادوگر نمودار ہوا، جو بہت غصے میں تھا۔وہ گرج دار آواز میں گلفام سے مخاطب ہوا ”اپنی جان کی سلامتی چاہتے ہو تو چڑیا میرے حوالے کر دو“۔ گلفام نے ایسا کرنے سے انکار کر دیا۔\nجادوگر نے گلفام کو ضد پر اڑے دیکھا تو وہ اس کی منت سماجت کرنے لگا، جادوگر گلفام پر کوئی حملہ کرنے سے اس لیے گریز کر رہا تھا کہ کہیں چڑیا کو کسی قسم کا نقصان نہ پہنچے۔\nجادوگر کی منتوں کا بھی گلفام پر اثر نہ ہوا تو وہ طیش میں آ کر اُس پہ جادو کے وار کرنے لگا مگر انگوٹھی کی وجہ سے گلفام اور شہزادی پر جادو کا کوئی اثر نہ ہوا۔اس سے پہلے کہ جادوگر ان پر مزید حملے کرتا، گلفام نے جلدی سے مُٹھی دبا کر چڑیا کی گردن مروڑ دی، جس سے ایک لمحے میں جادوگر ہلاک ہو گیا۔اتنے میں تیز ہوا کا جھونکا آیا اور محل بھی وہاں سے غائب ہو گیا۔\nمون پری دور سے ہی ان کو دیکھ رہی تھی۔وہ گلفام کو شہزادی کے ساتھ آتے دیکھ کر فوراً ان کے قریب آ گئی۔\nاس نے شہزادی کو سارا واقعہ سنایا تو شہزادی نے پری اور گلفام کا شکریہ ادا کیا، اور یہ بھی بتایا کہ میرا نام گل بانو ہے، آپ دونوں نے میری زندگی بچا کر مجھ پر بہت بڑا احسا ن کیا ہے اس لیے میرے ساتھ محل چلیں اور ہمیں اپنی خدمت کا موقع دیں۔\nگلفام نے شہزادی کے ساتھ چلنے کیلئے رضامندی کا اظہار کیا تو پری نے اپنی چھڑی آگے کر دی۔جسے گلفام اور گُل بانو نے آنکھیں بند کر کے تھام لیا۔جھٹکے کے بعد انہوں نے آنکھیں کھولیں تو وہ ایک خوبصورت محل کے سامنے کھڑے تھے۔شہزادی ان کو لے کر اندر چلی گئی۔بادشاہ اور ملکہ اپنی بیٹی کو سامنے پا کر بے انتہا خوش ہوئے۔شہزادی نے پری اور گلفام کے بارے میں بتایا تو انہوں نے دونوں کا شکریہ ادا کیا اور گلفام جیسے بہادر نوجوان سے شہزادی کی شادی کرنے کا اعلان کر دیا۔انہوں نے گلفام کو ہی اپنے تخت کا وارث بنا دیا اور اُس کے غریب ماں، باپ کو بھی اپنے محل میں بُلا لیا۔یوں شہزادی اور گلفام ہنسی خوشی زندگی بسر کرنے لگے۔",
    "url": "https://www.urdupoint.com/kids/detail/moral-stories/gulfam-aur-moon-pari-2786.html?lang=ur"
  },
  {
    "story_id": "UP_0118",
    "story_title": "Anaya Ne Chai Banai - Article No. 2785",
    "story_text": "طوبی خالد\nعنائیہ آٹھ سال کی اپنے ماما پاپا کی بہت ہی پیاری اور معصوم سی بچی ہے۔اس کی ماما نبیلہ سکول ٹیچر ہیں اور اس کے ہی سکول میں بطور استاد اپنے فرائض سر انجام دیتی ہیں۔ایک روز ان کے سر میں شدید درد ہو رہا تھا۔”اُف آج سکول میں اس قدر کام کیا کہ اب شدید سر میں درد ہو رہا ہے“۔عنائیہ کی مما نے اس کے پاپا کو بتاتے ہوئے کہا۔\n”چلو کوئی نہیں، تم کھانا کھا لو۔اس کے بعد دوائی لے کر چائے پی لینا، اس طرح درد ختم ہو جائے گا“۔ ”جی ٹھیک ہے“۔کمرے میں بیٹھی ہوم ورک کرتی عنائیہ نے اپنی مما کی یہ بات سنی تو اسے احساس ہوا کہ اس کی مما کی طبیعت ٹھیک نہیں۔ہمارے سکول میں منتھلی امتحانات بھی چل رہے ہیں، اسی لیے مما بہت مصروف ہوتی ہیں اور اس وجہ سے ان کے سر میں درد ہے۔\nعنائیہ نے جھٹ سے اپنا کام مکمل کیا اور کچن میں چلی گئی۔جہاں اس نے جا کر اپنے ننھے ننھے ہاتھوں سے اپنی مما کیلئے چائے بنائی۔خود ہی چولہا جلایا، ایک پین میں مناسب پانی ڈال کر ابال دیا، اس کے بعد بہت احتیاط سے کرسی رکھ کر اوپر کیبن سے پتی اور چینی نکالی اور مناسب انداز سے پانی میں ڈالیں اور اس کے بعد دودھ بھی صحیح مقدار میں ڈالا۔\nپورے تین کپ چائے کے بنا کر بغیر کوئی گند ڈالے عنائیہ اندر کمرے میں لے جانے لگی جہاں اس کے پاپا نے اس کی مما کو کھانا دے کر دوائی دی اور چائے بنانے کیلئے کچن میں جانے ہی والے تھے کہ عنائیہ چائے کی ٹرے لئے دبے پاؤں اندر آ گئی۔\nعنائیہ کو اس طرح چائے لاتے دیکھ کر یہ دونوں بہت حیران اور خوش ہوئے۔عنائیہ کی مما نے کہا ”بیٹا یہ کہاں سے آئی اور کیسے بنائی؟“\nعنائیہ بولی:”مما آپ کو درد ہو رہا ہے، آپ اتنے سارے گھر اور باہر کے کام کرتی ہیں تو میں نے کہا کہ کیوں نہ میں آپ کیلئے چائے پکا لوں تاکہ آپ کے سر کی درد ختم ہو جائے۔\nباہر بہت گرمی ہے۔پاپا بھی تھکے ہوئے آئے ہیں۔چائے پئیں گے تو تھکاوٹ اتر جائے گی۔اس لیے یہ چائے میں نے خود پکائی۔یہ سن کر دونوں بہت خوش ہوئے تو عنائیہ کے پاپا نے اسے گود میں بیٹھاتے ہوئے پوچھا:”بیٹا آپ کو چائے کس نے بنانا سکھائی اور میری بیٹی آپ تو ابھی بہت چھوٹی ہیں، یہ کیسے کیا؟ عنائیہ بولی:”پاپا! میں مما کو کھانا اور چائے بناتے دیکھتی ہوں تو مجھے بہت اچھا لگتا ہے کہ میں گھر کے سارے کام کروں۔\nلیکن مما اور آپ مجھے کرنے نہیں دیتے تو آج مجھے موقع ملا تو میں نے بنا لی۔تاکہ مما کو تھوڑا آرام آئے۔یہ ننھی ننھی اور دل کو بھا لینے والی باتیں سُن کر دونوں بہت خوش ہوئے۔پھر تینوں نے چائے پی تو سبھی نے کہا ”ارے واہ دل خوش کر دیا ہماری بیٹی نے، ماشاء اللہ بہت مزیدار چائے بنائی بالکل مناسب۔واہ ماشاء اللہ ہماری بیٹی تو بہت بڑی ہو گئی ہے“۔\nدونوں نے کہا تو عنائیہ نے خوش ہوتے ہوئے کہا:”جی میں بڑی ہو گئی ہوں اوراب میں بھی مما کے ساتھ ان گرمیوں کی چھٹیوں سکول کے ساتھ ساتھ گھر کے کام بھی کیا کروں گی۔یہ سن کر تینوں بہت خوش ہوئے اورعنائیہ کو بہت پیار دیا۔\nپیارے بچو! جس طرح عنائیہ نے احساس کیا۔آپ بھی احساس کریں اور آنے والی گرمیوں کی چھٹیوں میں سکول کے کام کے ساتھ ساتھ گھر کے کام بھی کریں۔",
    "url": "https://www.urdupoint.com/kids/detail/moral-stories/anaya-ne-chai-banai-2785.html?lang=ur"
  },
  {
    "story_id": "UP_0119",
    "story_title": "Anokha Jungle - Article No. 2784",
    "story_text": "صالحہ خان، ملتان\nطاہر اپنی نانی کے گھر آیا ہوا تھا۔وہ اپنے رشتے کے بہن بھائیوں کے ساتھ نانی کے باغیچے میں کھیل رہا تھا۔تھوڑی دیر آرام کرنے کے لئے وہ ایک جگہ بیٹھ گیا۔اچانک اس کے پاس سے ایک نیلی تتلی گزری۔وہ انوکھی لگ رہی تھی اور جادوئی طریقے سے چمک رہی تھی۔طاہر اس کو پکڑنے کے لئے بھاگتے بھاگتے گھر کے پاس والے جنگل میں چلا گیا۔\nجب تتلی غائب ہو گئی تب اسے احساس ہوا کہ وہ گم ہو گیا ہے۔اچانک اس کا سر چکرانے لگا اور وہ بے ہوش ہو گیا۔جب وہ اُٹھا تو وہ جنگل پوری طرح بدل چکا تھا۔گھنے اور خوف ناک پیڑوں کی جگہ اب وہ خوبصورت اور رنگ برنگے درخت تھے۔جنگلی جانوروں کی آواز کی جگہ اب چڑیوں کی چہچہانے کی آواز آ رہی تھی۔\nطاہر کے سامنے وہ تتلی دوبارہ نمودار ہوئی، لیکن وہ اب بول رہی تھی۔\nاس نے پہلے طاہر کو پریوں کے جہان میں خوش آمدید کہا، پھر وہ طاہر کو ایک جھیل کے کنارے لے گئی اور اسے تین بار انوکھا جنگل بولنے کو کہا۔ایسا کرنے پر ایک دم پانی سے کئی چھوٹی چھوٹی پریاں نمودار ہوئیں۔ہر پری نے طاہر کو ایک چھوٹی رنگ برنگی گولی دی۔ان سے طاہر جب چاہے کوئی بھی اپنی خواہش پوری کر سکتا تھا۔طاہر نے ان کا شکریہ ادا کیا۔تتلی اس کو واپس چھوڑ آئی۔اب طاہر جب بھی اس جنگل میں جاتا ہے تو اسے گھنے اور خوف ناک جنگل کے علاوہ کچھ بھی نظر نہیں آتا۔نہ رنگ برنگے درخت، نہ نیلی تتلی اور نہ وہاں وہ پریاں ہوتی ہیں۔",
    "url": "https://www.urdupoint.com/kids/detail/moral-stories/anokha-jungle-2784.html?lang=ur"
  },
  {
    "story_id": "UP_0120",
    "story_title": "Aur Maafi Mil Gai - Article No. 2783",
    "story_text": "نذیر انبالوی\nخوشی کے مارے فہد کے پاؤں زمین پر ٹک نہیں رہے تھے۔اسے یقین نہیں آ رہا تھا کہ وہ ایک نئے گھر کا مالک بن گیا ہے۔آبائی گھر سے اسے یوں تو بہت محبت تھی، مگر اب وہاں جگہ تھوڑی سی تنگ سی محسوس ہونے لگی تھی۔تینوں بھائیوں کے بچے ابھی چھوٹے تھے، اس لئے ایک دن تینوں بھائی مل بیٹھے۔بڑے بھائی فاروق نے دونوں چھوٹے بھائیوں کو مخاطب کیا:”یہ گھر ابو جان نے بہت محنت سے بنایا تھا، گوکہ ان کا کاروبار بہت وسیع نہیں تھا، لیکن انھوں نے تھوڑا تھوڑا کر کے کسی طرح ہمارے لئے یہ گھر بنایا تھا۔\nاب ہم سب شادی شدہ ہیں، ماشاء اللہ سب کے بچے بھی ہیں، خواہش تو یہی ہے کہ سب یہاں مل کر رہیں، مگر شاید ایسا کرنا ممکن نہیں۔“\nفہد اور فیصل سر جھکائے بڑے بھائی کی باتیں سنتے رہے۔\n”بھائی جان! آپ ہمارے بڑے ہیں، آپ جو فیصلہ کریں گے، وہ ہمیں منظور ہو گا۔“فہد نے نہایت ادب سے کہا۔\nفاروق نے کچھ سوچ کر دونوں بھائیوں کو محبت بھری نظروں سے دیکھتے ہوئے جواب دیا:”ہم میں سے یہ گھر ایک بھائی رکھ لے اور باقی دونوں بھائی آبائی زرعی زمین بیچ کر اپنے لئے نئے مکان خرید لیں۔\n”مجھے تو کوئی اعتراض نہیں۔“ فیصل بھی بول پڑا۔\nپھر باہم رضا مندی سے آبائی گھر فاروق بھائی کے حصے میں آیا اور دونوں چھوٹے بھائیوں نے زرعی زمین بیچ کر ایک نئی ہاؤسنگ اسکیم میں نئے بنے مکان خرید لیے۔رقم کی ادائیگی کے بعد انھیں مکانوں کا قبضہ مل گیا تھا۔فہد نے اپنا سامان سمیٹنا شروع کر دیا تھا۔گیلری میں دھری کتابوں کو گتے کے ڈبوں میں رکھنے کا عمل شروع ہوا تھا تو فہد کی نظر ٹکٹوں کے ایک البم پر پڑی۔\nالبم پر سنہری حروف میں حسن بھٹی کا نام نظر آ رہا تھا۔طویل وقت گزرنے کے باعث سنہری حروف ماند سے پڑ گئے تھے۔یہ البم دیکھ کر تو وقت گویا رک سا گیا۔فہد نے کرسی پر بیٹھ کر البم کا پہلا ورق پلٹا تو گویا ماضی اس کے سامنے آ کھڑا ہوا۔\nوہ ماضی کی انگلی پکڑ کر جماعت ہفتم میں جا پہنچا۔جماعت میں کانوں پڑی آواز سنائی نہ دیتی تھی۔سر حمزہ آج اسکول نہیں آئے تھے۔\nان کی جگہ سر فیض کو آنا تھا، انھوں نے جماعت میں آنے میں تھوڑی دیر کر دی تھی۔دوسری رو میں حسن ڈیسک پر اپنی ٹکٹوں کا البم کھولے بیٹھا تھا۔اس کے پاس ملکی اور غیر ملکی ڈاک ٹکٹوں کا خزانہ موجود تھا۔اس کے چچا جان کا مشغلہ بھی ڈاک ٹکٹ جمع کرنا تھا۔ان کی دیکھا دیکھی حسن نے بھی یہ مشغلہ اپنا لیا تھا۔اس مشغلے کے لئے وہ اپنی جیب خرچ سے بہت سی رقم بھی خرچ کرتا تھا۔\nفہد کی نظر ٹکٹوں کے البم پر پڑی تو وہ حسد میں مبتلا ہو گیا۔اس وقت اسے حسن بہت بُرا لگ رہا تھا۔حسد تو کسی وقت بھی انسان کو اپنی گرفت میں لے سکتا ہے۔حسد نے پوری طرح فہد کو اپنی گرفت میں لے رکھا تھا۔اس وقت بھی فہد کو بہت غصہ آ رہا تھا، جب سر حمزہ البم کو دیکھ کر حسن کی تعریف کر رہے تھے۔فہد کا دل چاہتا تھا کہ آگے بڑھ کر البم کے پرزے پرزے کر دے۔\nاس نے وہ وقت بہت مشکل سے کاٹا۔سر حمزہ کا یڈ ختم ہوا تو اس کے بعد لائبریری پریڈ تھا۔جب سب طلبہ لائبریری کی طرف چلے تو فہد چپکے سے دائیں طرف مڑ کر برآمدے کے ایک ستون کی اوٹ میں ہو گیا۔چند منٹوں بعد وہ اکیلا جماعت میں موجود تھا۔وہ جس مقصد کے لئے جماعت میں آیا تھا، وہ مقصد اس نے پورا کر لیا تھا۔ٹکٹوں کا البم اس کی بغل میں تھا۔خوف کے مارے تیزی سے اس کا دل دھڑک رہا تھا۔\nوہ تیزی سے سیڑھیوں کے نیچے بنے ایک کیبن میں چلا گیا۔اس کیبن میں فالتو سامان رکھا جاتا تھا۔فہد نے فالتو سامان میں البم کو چھپا دیا۔کچھ دیر بعد وہ لائبریری میں موجود تھا۔وہ بار بار حسن کو تک رہا تھا۔جب طلبہ جماعت میں واپس آئے تو حسن کو البم کے چوری ہونے کا علم ہوا۔اس نے ہر طالب علم کے بیگ کی تلاشی لی۔کلاس ٹیچر نے طلبہ سے پوچھا، مگر البم کا سراغ نہ ملا۔\nچھٹی کے وقت حسن رو رہا تھا۔وہ تو آنسو لیے گھر چلا گیا، جبکہ فہد خاموشی سے البم کو اپنے بیگ میں چھپا کر گھر لے آیا۔وہ اپنی کامیابی پر بہت خوش تھا۔البم چوری کے حوالے سے پرنسپل نے ایک ایک طالب علم سے اپنے دفتر میں بُلا کر بات کی۔سب بلال پر شک کر رہے تھے۔بلال اس سے قبل بھی جماعت میں مختلف چیزیں چُرا چکا تھا۔فہد کے بارے میں تو کوئی سوچ بھی نہیں سکتا تھا کہ وہ چوری جیسا بڑا کام کر سکتا ہے۔\nاس نے اپنی الماری میں البم کو چھپا لیا تھا۔کچھ دن تو البم کی چوری کی بات ہوتی رہی، آخر سب کچھ معمول پر آ گیا۔سب البم کو بھول گئے۔حسن کو جب بھی البم کی یاد آتی، وہ آہ بھر کر رہ جاتا۔میٹرک کا امتحان پاس کرنے کے بعد فہد نے کالج میں داخلہ لے لیا۔سب دوست مختلف کالجز میں چلے گئے۔فہد کا صرف ایک دوست عبدالعزیز سے رابطہ تھا۔وہ اس کے گھر کے قریب ہی رہتا تھا۔\nجب تعلیم مکمل ہوئی تو فہد کو ایک بینک میں ملازمت مل گئی۔اس کی تمام تر توجہ اب اپنی ملازمت پر تھی۔ملازمت کے بعد اس کی شادی ہو گئی اور اب وہ اپنے نئے گھر میں جانے کی تیاری کر رہا تھا۔فہد البم کو دیکھتے ہوئے ماضی میں بہت دور، بہت دور نکل گیا تھا۔\n”پاپا! پاپا!“ اسد کی محبت بھری آواز فہد کو ماضی سے حال میں لے آئی تھی۔\n”جی پاپا کی جان!“ فہد نے اپنے سات سالہ بیٹے کو بانہوں میں سمیٹتے ہوئے کہا۔\n”پاپا! میرے بیگ میں عبداللہ کی کلرنگ بک آ گئی ہے، عبداللہ تصویروں میں بہت اچھے کلر بھرتا ہے، یہ دیکھیے، کاش میں بھی ایسا کر سکتا۔“ اس نے کلرنگ بک فہد کے سامنے رکھ دی۔تصویروں میں رنگ بہت عمدہ طریقے سے بھرے گئے تھے۔\n”میں یہ کلرنگ بک عبداللہ کو واپس کر دوں گا، یہ میری نہیں ہے، کلاس ٹیچر نے بتایا ہے کہ کسی کی چیز کو اس کی اجازت کے بغیر اپنے پاس نہیں رکھتے، ورنہ اللہ تعالیٰ ناراض ہوتے ہیں۔\nمیں اللہ تعالیٰ کو ناراض نہیں کرنا چاہتا۔میں کل اسکول جاتے ہی یہ کلرنگ بک عبداللہ کو واپس کر دوں گا۔“\nاسد تو یہ کہہ کر کمرے سے چلا گیا، مگر فہد کو ٹکٹوں کے البم نے بے چین کر دیا۔اب اسے کسی پل چین نہ تھا۔اس نے فیصلہ کیا کہ وہ ٹکٹوں کا البم اس کے مالک حسن کو واپس کرے گا۔پھر اس نے حسن کی تلاش شروع کی۔فیس بک سے حسن کو تلاش کیا تو بہت سے حسن اس کے سامنے تھے۔\nاب وہ ایک ایک حسن کے بارے میں معلومات حاصل کر رہا تھا۔جب ایک حسن کے نام کے ساتھ ”تعمیرِ ملت اسکول“ لکھا دیکھا تو وہ بے اختیار بول اُٹھا:”ہاں! یہی وہ حسن ہے جس کی مجھے تلاش ہے، میں ابھی اس سے رابطہ کرتا ہوں۔“\nاگلے ہی لمحے وہ حسن کا موبائل فون نمبر ڈائل کر رہا تھا۔جب حسن سے رابطہ ہوا تو فہد نے علیک سلیک کے بعد پوچھا:”آپ حسن بھٹی ہیں؟“\n”جی․․․․․جی․․․․میں حسن بھٹی ہی ہوں اور آپ کون صاحب ہیں؟“\n”میں فہد ہوں․․․․․فہد احمد․․․․میں آپ کا کلاس فیلو ہوں۔\nکیا آپ کو میرا نام یاد ہے؟“\n”ہاں․․․․․ہاں․․․․․کیوں نہیں․․․․․وہ سنہرے بالوں والا لڑکا، وہ بہت اچھا مقرر تھا۔“حسن بھٹی کی بات سن کر فہد نے فوراً کہا۔\n”جی․․․․․جی․․․․․․میں وہی ہوں، سنہرے بالوں والا فہد۔“\nپھر دونوں میں باتوں کا سلسلہ چل نکلا۔پندرہ بیس منٹ ان کے درمیان گفتگو ہوئی۔ملاقات کے لئے وقت کا دن طے پا گیا۔\nفہد کو اب بڑی بے چینی سے کے آنے کا انتظار تھا۔اس نے ٹکٹوں کے البم کو ایک خوبصورت بیگ میں رکھا۔اس پر ایک کمپوز شدہ عبارت لکھی۔یہ عبارت نہیں معافی نامہ تھا، اپنی غلطی کا اعتراف تھا۔\nکو دونوں سمندر کے کنارے ایک ہوٹل میں موجود تھے۔کھڑکی سے سمندر کی لہروں کو آسانی سے دیکھا جا سکتا تھا۔فہد نے جب بیگ حسن کے سامنے رکھا تو اس نے سوالیہ نظروں سے فہد کی طرف دیکھا اور پھر عبارت کو پڑھ کر بیگ کھول کر البم کو نکالا۔\nاب حسن پر ہر بات واضح ہو چکی تھی۔چند سیکنڈ وہاں خاموشی چھائی رہی۔حسن نے البم کے ایک ایک صفحہ کو اُلٹ پلٹ کر دیکھا۔ماضی کا ایک ایک لمحہ اس کی آنکھوں کے سامنے گردش کرنے لگا تھا۔حسن نے بغیر کچھ کہے ہوئے، فہد کے معافی نامہ پر دستخط کر دیے۔فہد کو معافی ملی تو وہ خوشی سے پھولے نہیں سما رہا تھا۔\nدونوں جب ہوٹل سے نکلے تو معافی نامہ فہد کی جیب میں اور ٹکٹوں کا البم حسن کے ہاتھوں میں تھا۔دونوں بہت خوش تھے۔ایک کو معافی اور دوسرے کو چوری ہوا البم جو مل گیا تھا۔",
    "url": "https://www.urdupoint.com/kids/detail/moral-stories/aur-maafi-mil-gai-2783.html?lang=ur"
  },
  {
    "story_id": "UP_0121",
    "story_title": "Azadi Hai Aik Naimat - Article No. 2782",
    "story_text": "ماہروز خان\nببلو ایک شرارتی سا بچہ تھا، جسے تتلیاں اور پرندے پکڑنے کا بہت شوق تھا۔گھر والے اسے بہت سمجھاتے، لیکن وہ کسی کی نہیں سنتا۔\nایک دن پارک میں کھیلتے کھیلتے اسے ایک پیاری رنگ برنگی سی تتلی اُڑتی نظر آئی، جسے دیکھتے ہی وہ اسے پکڑنے کے لئے بھاگنے لگا۔اس بار ببلو نے آخر پکڑ ہی لیا اور اسے ایک شیشے کے جار میں بند کر کے گھر لے آیا۔\nبے چاری تتلی تڑپتی رہی، لیکن ببلو اپنی خوشی میں خوش تھا۔\nاگلے دن وہ اپنے امی ابو کے ساتھ پارک میں کھیلنے گیا تو کھیلتے کھیلتے وہ اپنے امی ابو سے دور چلا گیا، جہاں اسے ایک دیو نے پکڑ لیا۔دیو اسے اپنے محل میں لے آیا۔اس نے ببلو کو ایک پنجرے میں بند کر دیا۔ببلو بہت رویا اور دیو کی بہت منتیں کیں کہ وہ اسے آزاد کر دے، لیکن دیو نے اس کی ایک نہ سنی۔وہ روتا رہا اور پھر ببلو کی آنکھ کھل گئی۔\nآنکھ کھلتے ہی اس نے خدا کا شکر ادا کیا کہ یہ سب خواب تھا۔وہ جلدی سے بستر سے اُٹھا اور تتلی کو جار سے آزاد کر دیا اور گھر والوں سے وعدہ کیا کہ وہ اب کبھی کسی تتلی یا پرندے کو قید نہیں کرے گا، کیونکہ اسے آزادی جیسی نعمت کی قدر ہو گئی تھی۔",
    "url": "https://www.urdupoint.com/kids/detail/moral-stories/azadi-hai-aik-naimat-2782.html?lang=ur"
  },
  {
    "story_id": "UP_0122",
    "story_title": "Choti Saza - Article No. 2781",
    "story_text": "پروفیسر خلیل جبار\nمرغی فارم میں سفید مرغیاں دور سے دیکھنے میں بہت حسین منظر پیش کر رہی تھیں۔یہ چھ ہزار مرغیاں تھیں، جنہیں ایک ہفتے بعد فروخت کیا جانا تھا۔مرغی فارم کے مالک فیصل نے مرغیوں کی فیڈ کی چالیس بوریاں دو دن قبل ہی منگوائی تھیں۔وہ نہیں چاہتا تھا مرغیوں کی خوراک میں کسی قسم کی کوئی کوتاہی برتی جائے۔\nفیصل کی ذاتی دلچسپی کی وجہ سے مرغیوں میں کسی قسم کی کوئی بیماری نہیں آئی تھی اور مقررہ وقت میں مرغیاں تیار ہو گئی تھیں۔مرغی فارم سے کچھ دور پہاڑی سلسلہ تھا۔فارم کی حفاظت کے لئے ہر طرح کا انتظام کیا گیا تھا، تاکہ بارش کا پانی مرغی فارم میں داخل نہ ہو سکے۔\nآج بھی فیصل مرغی فارم آیا ہوا تھا۔اس نے فارم کے چوکیدار کی طرف دیکھا اور مسکراتے ہوئے پوچھا:”مرغی فارم میں سب خیریت ہے نا؟“\n”سر! مرغی فارم میں ہر طرح کا انتظام موجود ہے سب سے بڑی بات مرغیوں کی فیڈ ہر وقت موجود رہتی ہے۔\n”دیکھو، مرغیاں کیسا حسین منظر پیش کر رہی ہیں، ایسا محسوس ہوتا ہے کہ جیسے آسمان سے پریاں زمین پر اُتر آئی ہیں۔“\n”ہاں لگ ایسا ہی رہا ہے۔“ چوکیدار نے مالک کی بات کی تائید کی۔\nفیصل کچھ دیر مرغی فارم میں رہ کر گھر کی جانب روانہ ہو گیا۔موٹر سائیکل چلاتے ہوئے فیصل سوچ رہا تھا کہ اس نے مرغیوں کا کاروبار کرنے کا جو فیصلہ کیا تھا، وہ درست فیصلہ تھا۔\nدوستوں نے اسے بہت ڈرایا تھا کہ اس کام میں بڑے بڑے سرمایہ داروں کا سرمایہ ڈوب جاتا ہے۔فیصل کو چیلنجوں کا سامنا کرنے کا شوق تھا، اس لئے دوستوں کے سمجھانے کے باوجود اس نے اس کام کو چیلنج کے طور پر قبول کیا اور اس کام میں کامیاب ہو چکا تھا۔مرغیاں اگلے ہفتے فروخت ہونے پر اس کے پاس پیسہ ہی پیسہ آ جاتا اس بار فیصل کا ارادہ تھا کہ مرغیوں کی موجودہ تعداد سے بھی زیادہ مرغیاں پالے۔\nفیصل ایک سرکاری سیکنڈری اسکول میں بچوں کو پڑھاتا تھا وہ اپنی تنخواہ سے خوش نہیں تھا۔اسکول سے ملنے والی تنخواہ میں مشکل سے گزر بسر ہوتی تھی۔\nفیصل کے علم میں یہ بات آئی کہ مرغی کے کام میں بہت پیسہ ہے۔لوگ اس کام سے کروڑ پتی بن گئے ہیں۔اس کی باتوں سے فیصل بہت متاثر ہوا اور اس نے مرغی فارم کھولنے کا ارادہ کر لیا۔سرکاری ملازم ہونے کی وجہ سے اسے سود پر 20 لاکھ تک کا قرضہ آسانی سے مل سکتا تھا۔\nلون کی درخواست جلد منظور ہو گئی اور اس کے اکاؤنٹ میں 20 لاکھ روپے کی رقم آ گئی۔اب فیصل بہت خوش تھا۔جب اس کے والد نے مرغی کے کاروبار کا پتا چلا تو انھوں نے پوچھا:”تمہارے پاس اتنا سرمایہ ہے؟“\n”پھر کیسے یہ کام کرو گے؟“\n”ابا جان! میں نے بینک سے قرض لیا ہے۔“\n”بیٹے! میری ایک بات یاد رکھنا کوئی ایسا کام نہ کرنا جس سے اللہ ناراض ہو جائے۔\n“ ابا جان نے کہا۔\n”ایسا کون سا کام ہے، جس کے کرنے سے اللہ تعالیٰ ناراض ہو جاتا ہے؟“ فیصل چونکا۔\n”جیسے لوگ جلدی ترقی کرنے کے چکر میں بینک سے سود پر قرض لے لیتے ہیں، اس لئے جس کام میں اللہ تعالیٰ کی ناراضگی شامل ہو جائے وہ کاروبار چلتا نہیں ہے۔انسان تو کیا ملک تباہ و برباد ہو جاتا ہے۔“ ابا جان نے کہا۔\nبرسات کا سلسلہ شروع ہو گیا تھا۔\nفیصل مطمئن تھا کہ بارش سے اس کا مرغی فارم متاثر نہیں ہو گا۔\n”فیصل بیٹے! شہر میں بارشیں شروع ہو چکی ہیں تم نے مرغیوں کو بارش کے پانی سے بچانے کا کوئی اہتمام کیا ہے؟“\n”ابا جان! بے فکر رہیں، میں نے بہت بہترین انتظام کر لیا ہے کہ بارش کا پانی فارم میں داخل نہیں ہو گا۔“ فیصل نے پُراعتماد لہجے میں کہا۔\n”پھر بھی فارم کا جائزہ لے لو۔\n”نشیبی علاقوں میں پانی کھڑا ہو گیا ہے، حالانکہ آج بارش کا دوسرا ہی روز ہے۔بارش توقع سے زیادہ ہو رہی ہے اور پانی کو نکالنے کا کوئی بہتر انتظام بھی نہیں ہے، اس لئے میں موبائل فون پر ہی چوکیدار سے رابطے میں ہوں۔“\nتیسرے دن بھی بارش کا نہ رکنے والا سلسلہ جاری تھا۔وہ آج اسکول بھی نہیں جا سکا تھا۔صبح فیصل نے چوکیدار سے بات کی:”بارش کی کیا صورتِ حال ہے؟“\n”علاقے میں بارش کا پانی جمع ہے اور پہاڑوں پر سے بھی پانی نیچے علاقے میں آ رہا ہے۔\n”اسی لئے میں نے فارم میں ایسا انتظام کیا ہے پہاڑوں اور علاقے کا پانی مرغی فارم میں داخل نہ ہو۔“ فیصل نے کہا۔\nفیصل بے فکر ہو کر سونے چلا گیا۔رات کو موبائل کی گھنٹی بجنے پر فیصلہ ہڑبڑا کر اُٹھ کھڑا ہوا۔چوکیدار کا فون تھا۔\n”خیریت، اس وقت فون کر رہے ہو؟“\n”صاحب سب کچھ تباہ ہو گیا۔“\n”سب کچھ تباہ ہو گیا یہ کیا کہہ رہے ہو؟“\n”صاحب! پانی فارم میں داخل ہو گیا، سب مرغیاں ہلاک ہو گئیں ہیں۔\n”کیا کہہ رہے ہو پانی اندر کیسے آ گیا؟“\n”زمین کو پھاڑ کر اس کے اندر سے پانی پھوٹ پڑا ہے، پانی نے مرغیوں اور ان کی خوراک سب کو برباد کر دیا ہے۔“\nایک لمحے کو فیصل کا سر چکرا کر رہ گیا، اس کی کچھ سمجھ میں نہیں آ رہا تھا، یہ سب کیسے ہوا، وہ ہمت کرتے ہوئے بولا:”تم تو خیریت سے ہو نا۔“\n”جی سر! خدا کا شکر ہے، میں بچ گیا ہوں۔\n“ چوکیدار نے کہا۔\nیہ خبر فیصل کے لئے کسی قیامت سے کم نہ تھی۔وہ واقعی برباد ہو گیا تھا۔اس کی سمجھ میں نہیں آ رہا تھا کہ یہ کیسے ہو گیا۔اس نے تو اپنی طرف سے خوب محنت کی تھی اور ہر طرح کا انتظام کیا تھا۔وہ دونوں ہاتھوں سے سر پکڑے غمزدہ حالت میں بیٹھا تھا کہ اس کے ابا کمرے میں داخل ہوئے۔”کیا ہوا بیٹا؟“\n”ابا جان! میں برباد ہو گیا۔\n“ یہ کہتے ہوئے اس کی ہچکیاں بندھ گئیں۔\nابا اسے تسلی دینے لگے پھر یکا یک وہ خاموش ہو گیا اور بھیگی نظروں سے ابا جان کی طرف دیکھا۔\n”ابا جان! مجھے معاف کر دیں۔میں نے اللہ سے جنگ کی اور مجھے سزا مل گئی۔“ یہ کہتے ہوئے فیصل نے پوری بات ابا جان کو بتا دی۔\nابا نے کہا:”اس کا مطلب ہے اللہ تعالیٰ تم سے محبت کرتا ہے، جبھی تو اس نے تمہیں دنیا ہی میں سزا دے دی، اب اس کے حضور توبہ کرو، اللہ نے چاہا تو وہ تمہارا یہ دنیاوی نقصان کسی اور ذریعے سے فائدے میں تبدیل کر دے گا۔“",
    "url": "https://www.urdupoint.com/kids/detail/moral-stories/choti-saza-2781.html?lang=ur"
  },
  {
    "story_id": "UP_0123",
    "story_title": "Badshah Shahzada Aur Shararti Bheerain - Article No. 2780",
    "story_text": "ملک محمد احسن\nایک دفعہ کا ذکر ہے کہ ایک بادشاہ اور اُن کا بیٹا سلیمان تھا۔سلیمان جانوروں کے درمیان ہونے والی گفتگو کو سمجھ لیتا تھا۔وہ مچھلی، بھیڑوں اور کیڑوں کے درمیان ہونے والی گفتگو کو سمجھ گیا۔بادشاہ پوری دنیا کا سفر کرتا تھا اور اپنے بیٹے سلیمان کو اپنے ساتھ لے جاتا تھا کیونکہ وہ چاہتا تھا کہ سلیمان ان سے حکمت سیکھے۔\nلوگ ہر وقت بادشاہ کے پاس اپنے مسائل کے لئے آتے تھے۔اگر انھیں کسی قسم کی پریشانی ہوتی تو وہ بادشاہ کے پاس آتے۔اور بادشاہ ہمیشہ بہت غور سے سنتا تھا۔اور اسی طرح سلیمان بھی سنتا تھا۔ایک دن جب سلیمان کی عمر گیارہ سال تھی، کچھ آدمی ایک مسئلہ لے کر آئے۔ایک چرواہا اور ایک کسان اور بھیڑوں کا ایک ریوڑ آ گیا۔\nسلیمان کو بھیڑ بہت پسند تھی۔ان کے پاس اُون کے خوبصورت کوٹ تھے۔\nبھیڑیں بیں بیں کرتی رہیں اور وہ انھیں سمجھ گیا۔پہلا آدمی غصے میں تھا۔اس کے چہرے پر غصہ تھا، اور وہ بڑی اونچی آواز میں بولا۔”وہ آدمی! اس کے جانور میرے باغ میں آئے۔انھوں نے میرا سارا پھل کھا لیا۔۔۔میرے سارے پودے! گاجر۔۔۔میٹھا دھنیا۔۔۔“\nبادشاہ چرواہے کی طرف متوجہ ہوا۔چرواہا بھی ناراض تھا۔چرواہا بھیڑوں کی طرف متوجہ ہوا اور کہا،”تو تم اس آدمی کے باغ میں گئے اور اس کے پودے کھا گئے!“ بھیڑوں نے یہ سنا اور مڑ کر ایک دوسرے سے سرگوشی کی۔\n”اَن نَن۔۔۔نَن نَن۔۔۔نَن نَن۔۔۔ تمھیں میٹھے پودے یاد ہیں۔۔۔تمھیں میٹھا دھنیا یاد ہے؟ اوہ میرے خدایا! وہ بہت لذیذ تھا۔“ سلیمان سمجھ گیا۔اس نے بادشاہ کو بتایا کہ وہ کیا کہہ رہی ہیں۔چنانچہ بادشاہ نے حکم دیا۔”میرا نتیجہ یہ ہے کہ اس کسان کے پودے تباہ ہو گئے ہیں۔اور اس کے پاس کھانے یا بیچنے کے لئے کچھ نہیں بچا ہے۔اس لئے میں فیصلہ کرتا ہوں کہ وہ آدمی تمام بھیڑیں اس آدمی کو دے گا۔\n“ چرواہا گر پڑا اور رونے لگا۔”میری زندگی برباد ہو گئی۔بس برباد ہو گئی! بھیڑوں کے بغیر چرواہا کیا ہے؟ بھیڑوں کے بغیر چرواہا کیا ہے؟“ بھیڑیں آپس میں باتیں کرنے لگیں۔”نَن نَن۔۔۔نَن نَن۔۔۔نَن نَن۔۔۔چرواہا ہم سے بہت پیار کرتا ہے۔ہم اپنے چرواہے پر یہ مصیبت کیسے لا سکتے ہیں؟“\nسلیمان نے یہ سب کچھ بادشاہ کو بتایا۔اور آخر کار بادشاہ نے بڑی مسکراہٹ کے ساتھ کہا، ”اب پودے برباد ہو گئے ہیں۔\nاور کسان کے پاس نہ بیچنے کے لئے کچھ ہے نہ کھانے کو۔لیکن پھر بھی اس کی اپنی زمین ہے۔اس لئے اگر چرواہا اپنی ساری بھیڑیں کسان کو دے دے تو اس کے پاس کچھ نہیں ہو گا۔تو یہ بھی انصاف نہیں ہے۔”چرواہا زمین کی دیکھ بھال کرے گا۔وہ بیج بوئے گا۔وہ فصلوں کی دیکھ بھال کرے گا۔اس وقت، کسان بھیڑوں کی دیکھ بھال کرے گا۔وہ ہماری اون استعمال کے لئے حاصل کرے گا اور جب تمام سبزیاں اور اناج دوبارہ اُگائے جائیں گے تو وہ ضائع ہونے والی فصل کی ادائیگی کرے گا تاکہ دوبارہ کام شروع کر سکے۔“ چرواہا مسکرایا۔کسان بھی مسکرایا۔بادشاہ بھی مسکرایا۔اور بھیڑیں خوشی سے یہ کہتے ہوئے واپس لوٹ گئیں،”باہ باہ باہ۔“",
    "url": "https://www.urdupoint.com/kids/detail/moral-stories/badshah-shahzada-aur-shararti-bheerain-2780.html?lang=ur"
  },
  {
    "story_id": "UP_0124",
    "story_title": "Kauwe Aur Khargosh Ki Dosti - Article No. 2779",
    "story_text": "زین خان\nکسی جنگل میں ایک درخت پر کوے کا گھونسلا تھا۔کوے بہت ہنسی خوشی رہتے تھے اسی درخت کے نیچے ایک درخت کے تنے میں خرگوش بھی رہتا تھا۔جب بھی بارش اور سردی ہوتی تو خرگوش اس درخت میں چھپ جاتا اور شکاری جانوروں سے بھی محفوظ رہتا۔کوے اور خرگوش آپس میں بہت اچھے دوست تھے دونوں مشکل وقت میں ایک دوسرے کی مدد کرتے تھے۔\nایک دن خرگوش جنگل میں کھانے کی تلاش میں نکلا تو ایک سانپ اس کے درخت کے تنے میں آ کر رہنے لگا خرگوش جب واپس اپنے گھر لوٹا اس نے دیکھا کہ درخت کے تنے میں سانپ ہے تو وہ بہت پریشان ہوا کہ اب کیسے اس سانپ سے چھٹکارا حاصل کرے سانپ کو بہت بھوک لگی تھی سانپ نے دیکھا درخت پر کوؤں کا گھونسلا ہے۔وہ اس درخت پر چڑھا اور گھونسلے سے کوؤں کے انڈے کھا گیا اور درخت سے نیچے آ کر درخت کے تنے میں چھپ گیا۔\nکوے جب اپنے گھونسے میں واپس لوٹے تو انھوں نے دیکھا کہ ان کے گھونسلے میں انڈے نہیں ہے خرگوش نے کوؤں کو بتایا کہ ان کے گھونسلے میں سانپ آیا تھا اور اس نے انڈے کھائے کوؤں کو بہت غصہ آیا اور انھوں نے سانپ سے بدلہ لینے کی ٹھان لی۔ایک دن خرگوش کھانے کی تلاش میں ایک سیب کے درخت کے پاس پہنچا جہاں بہت سے سیب لگے ہوئے تھے لیکن خرگوش درخت سے سیب نہیں توڑ سکتا تھا۔\nاس نے کوؤں سے کہا کوے اڑ کر اس درخت کے اوپر سے سیب توڑ کر نیچے پھینکے لگے تو خرگوش سیب اٹھا کر اپنے گھر کی طرف جانے لگا تو جنگل میں ایک لومڑی کھانے کی تلاش میں گھومتی پھر رہی تھی اس کی نظر اس خرگوش پر پڑی تو لومڑی خرگوش کو پکڑنے کے لئے اس کے پیچھے بھاگی خرگوش بھاگ کر گھنی جھاڑیوں میں چھپ گیا۔لومڑی خرگوش کو تلاش کرتے ہوئے اس جگہ پہنچی جہاں خرگوش رہتا تھا۔\nکوؤں نے سانپ سے بدلہ لینے کی ترکیب سوچی اور لومڑی سے کہا تمھیں کس کی تلاش ہے ہم تمہاری مدد کرے گے کوؤں کی بات سن کر لومڑی بہت خوش ہوئی اور لومڑی نے کوؤں سے کہا کہ ایک خرگوش میرے سیب کے درخت سے سیب چوری کر کے لایا ہے۔\nکوؤں نے کہا کیوں نہیں خرگوش کو اس کی سزا ملنی چاہیے لومڑی بہت خوش ہوئی۔کوؤں نے لومڑی سے چلاکی کی اور لومڑی سے کہا خرگوش اس درخت کے تنے میں چھپا بیٹھا ہے اس کے پاس سیب بھی ہے لومڑی نے درخت کے تنے میں منہ ڈالا تو دیکھا اندر سانپ نے لومڑی پر حملہ کر دیا اور لومڑی کو ڈس لیا لومڑی نے غصے سے سانپ کو اپنے تیز دانتوں اور پنجوں سے چیر پھاڑ دیا سانپ مر گیا لومڑی کو بہت بھوک لگی تھی اس نے سانپ کو کھا لیا زہریلا سانپ کھانے کی وجہ سے لومڑی بھی مر گئی۔\nاس طرح کوؤں کو سانپ سے اور خرگوش کو لومڑی سے چھٹکارا مل گیا۔کوے اور خرگوش ہنسی خوشی رہنے لگے۔",
    "url": "https://www.urdupoint.com/kids/detail/moral-stories/kauwe-aur-khargosh-ki-dosti-2779.html?lang=ur"
  },
  {
    "story_id": "UP_0125",
    "story_title": "Bahadur Chapalu Aur Aam Ka Darakht - Article No. 2778",
    "story_text": "دانیال خان\nمحلہ گلزار آباد کا آم کا درخت بستی کی پہچان بن چکا تھا۔یہ درخت نہ صرف سایہ فراہم کرتا تھا بلکہ اس کے رس بھرے پھل انسان و حیوان سب کے لئے خوراک کا سبب بنتے تھے۔بچے اس کے نیچے کھیلتے، گاؤں کے بزرگ اس کے سائے میں گپ شپ کرتے اور سب سے بڑھ کر یہ کہ پرندے اس کی شاخوں میں گھونسلے بناتے تھے۔اس درخت کو گاؤں کے چوپال کی حیثیت حاصل ہو چکی تھی۔\nایک دن خبر آئی کہ علاقے کے ”خان صاحب“ نے فیصلہ کیا ہے کہ اس درخت کو کاٹ کر اس جگہ پر ایک دفتر بنایا جائے گا۔خان صاحب کے پاس دولت کی ریل پیل تھی، وہ علاقے کی ہر چھوٹی بڑی چیز کو اپنی ملکیت سمجھتے تھے۔محلے والے ان کے رویے سے ہمیشہ خائف رہتے مگر اس بار معاملہ مختلف تھا۔\nخان صاحب نے اپنے نوکروں کو حکم دیا کہ یہ کارروائی رات کے اندھیرے میں اس وقت کی جائے جب بستی والے سو رہے ہوں۔\nخان صاحب کے عملے نے رات کے اندھیرے میں درخت کاٹنے کا سامان تیار کر لیا۔مگر یہ خبر ”محلے کے چوکیدار“ یعنی محلے کے کتے ”چپالو“ تک پہنچ گئی۔چپالو اپنی جاسوس آنکھوں سے ہر حرکت پر نظر رکھتا تھا۔اس نے فوری طور پر اپنے دوست، کوے ”کاگا“ اور بلی ”منی“ کو بھی خبر دے دی۔رات کو جب مزدور درخت کاٹنے کے لئے پہنچے تو اچانک آسمان سے کاگا کی قیادت میں پرندوں کا جھنڈ نمودار ہوا اور شور مچانا شروع کر دیا۔\nپرندوں کا شور مچانا اس بات کی علامت ہوتا ہے کہ کوئی خطرہ ہے۔دوسری طرف منی بلی نے اپنی ساتھیوں کی مدد سے مزدوروں کی طرف غرانا شروع کر دیا۔باقی کی کسر چپالو اور اس کے ساتھیوں نے بھونک کر پوری کر دی اور محلے والوں کو جگا دیا۔کچھ ہی دیر میں محلے والے جمع ہو گئے اور مزدوروں کو بھگا دیا۔خان صاحب کو جب یہ خبر ملی تو وہ غصے سے آگ بگولا ہو گئے لیکن محلے والوں کی یکجہتی اور درخت کے محافظوں کی بہادری کے سامنے وہ کچھ نہ کر سکے۔\nاگلی صبح آم کا درخت اپنی شاخوں کو ہوا میں یوں ہلا رہا تھا جیسے خوشی کا اظہار کر رہا ہو۔چپالو، کاگا اور منی درخت کے نیچے سو رہے تھے اور محلے والے انہیں دیکھ کر مسکرا رہے تھے۔خان صاحب کی گاڑی نے درخت سے بچتے ہوئے راستہ بدل لیا تھا۔پیارے بچو! یہ کہانی ثابت کرتی ہے کہ اگر اتحاد ہو تو بڑے سے بڑا خطرہ بھی ٹالا جا سکتا ہے۔درخت ہمارا قیمتی ورثہ ہیں اور ان کو کاٹنے سے بچانا چاہیے بلکہ مزید درخت لگانے چاہئیں تاکہ ماحولیاتی تبدیلیوں کے اثرات سے محفوظ رہا جا سکے۔",
    "url": "https://www.urdupoint.com/kids/detail/moral-stories/bahadur-chapalu-aur-aam-ka-darakht-2778.html?lang=ur"
  },
  {
    "story_id": "UP_0126",
    "story_title": "Qismat Sabar Aur Zahanat Ki Kahani - Article No. 2777",
    "story_text": "روحی حمید\nایک دفعہ کا ذکر ہے ایک غریب شخص ریگستان میں سفر کر رہا تھا اسے بہت بھوک اور پیاس لگی تھی۔اس کے پاس کھانا اور پانی بھی موجود نہیں تھا۔وہ بہت پریشان تھا اس ویران ریگستان میں پانی اور کھانا کہاں سے حاصل کرے۔چلتے چلتے اس کی نظر ایک جنگلی مرغ پر پڑی۔وہ بہت خوش ہوا۔اور مرغ کے پاس پہنچا اور اسے کہنے لگا۔\nچلو کھانے کو کچھ ملا۔جو قسمت میں ہو وہ مل ہی جاتا ہے۔مرغ نے اس کی بات سن کر اسے جواب دیا۔قسمت سے زیادہ اگر تم اپنی ذہانت کا استعمال کرو تو تم اپنی قسمت کو بھی بہتر بنا سکتے ہو۔اس شخص نے مرغ سے کہا تم چاہتے ہو کہ میں تمھیں نا کھاؤں اور بھوکا رہوں۔مرغ نے اس شخص سے کہا! سوچ لو میں تمہارے لیے ایک وقت کا کھانا ہوں اگر تم مجھے نا کھاؤ اور تھوڑا صبر کر لو تو ہو سکتا ہے تمہاری تقدیر بدل جائے اور تمہاری قسمت میں بہت بہتری ہو۔\nاس غریب شخص کو کبھی کبھار گوشت کھانے کو ملتا تھا اس لیے وہ لالچ میں آ گیا۔اس شخص نے مرغ سے کہا نہیں میں تمھیں ضرور کھاؤں گا۔آج مجھے بہت دنوں بعد گوشت کھانے کو ملا۔اس نے سوچا اگر مرغ کو ذبح کر کے اس کا گوشت اپنے پاس رکھ لیتا ہوں کیونکہ ابھی آگ جلانے کا سامان نہیں اور کہیں یہ مرغا اڑ نہ جائے اتنی دیر میں ایک اور شخص سواری پر سوار اس کے پاس سے گزرا تو پہلے شخص نے اسے آواز دی اور کہا مجھے بہت بھوک لگی ہے اور کھانے کو کچھ نہیں میرے پاس یہ مرغا ہے لیکن آگ جلانے کا سامان نہیں اس لیے میں اسے ابھی نہیں کھا سکتا اگر تم مجھے کچھ کھانے کو دے دو تو میں اس مرغے کو ذبح کر کے تمھیں بھی کھلاؤں گا۔\nاس نے سوچا کیوں نا کھانے کے بدلے میں اس شخص سے مرغا لے لوں اور اسے کھانا دوں یہ بہت نایاب مرغا ہے اور اچھے داموں بک جائے گا اور میں اور بھی ضرورت کی چیزیں خرید سکوں گا۔اس گدھے پر سوار شخص نے مرغ والے سے کہا۔تم کھانا پانی لے لو اور مجھے یہ مرغ دے دو۔اس شخص نے جلد بازی میں مرغ کے بدلے اس سے ایک وقت کا کھانا اور پانی لے لیا اور اپنی قسمت پر بہت خوش ہوا۔\nریگستان سے تھوڑا دور ایک چھوٹا سا شہر آباد تھا۔جہاں ایک بہت مالدار سوداگر رہتا تھا جب وہ دونوں سفر کر کے اس شہر تک پہنچے تو وہ شخص نے مرغا فروخت کرنے کے لئے اس سوداگر کے پاس گیا اس سوداگر کے پاس بہت نایاب اور قیمتی مرغے تھے اس سوداگر کو اعلیٰ نسل کے مرغے پالنے کا شوق تھا جب شخص مرغا لے کر اس سوداگر کے پاس پہنچا تو سوداگر بہت خوش ہوا اور اس شخص سے منہ مانگی قیمت پر مرغا خریدا اور اسے تھیلی بھر چاندی کے سکے دیئے وہ بہت خوش ہوا۔\nبازار سے بہت سی ضرورت کی قیمتی چیزیں خریدی اور کھانے کا سامان اور بہت سے سکے بچ گئے۔اور دوسرا جب اس شہر پہنچا تو اس نے لوگوں سے مدد کی اپیل کی لوگوں نے اس شخص سے کہا کہ اس شہر میں سوداگر ہے وہ بہت مالدار ہے وہ تمہاری ضرور مدد کرے۔\nوہ شخص جب اس سوداگر کے پاس پہنچا تو اس نے سوداگر سے کہا میں بہت غریب ہوں اور مجھے بہت بھوک لگی ہے مجھے کھانے کو کچھ دے دو۔\nسوداگر نے اس غریب شخص سے کہا مجھے مرغوں کی دیکھ بھال کے لئے ایک شخص کی ضرورت ہے تم میرے مرغوں کی دیکھ بھال کیا کرو اس کے بدلے میں تمہیں تین وقت کا کھانا دیا کروں گا وہ شخص بہت خوش ہوا۔اور جب وہ مرغوں کو دانہ اور پانی ڈالنے کے لئے ان کے پاس آیا تو اس نے دیکھا وہ مرغا بھی وہاں موجود تھا مرغا اس شخص پر بہت ہنسا اور اس نے اس شخص سے کہا۔پہلے میں تمہاری قسمت میں تھا اور تم نے صبر نہیں کیا اور اپنی ذہانت کا استعمال نہیں کیا تم مجھے اپنی قسمت سمجھ کر اپنی بھوک مٹانا چاہتے تھے لیکن دوسرے شخص نے صبر کیا اور اپنی ذہانت سے مجھے فروخت کر کے بہت سے پیسے کمائے اور اپنی قسمت بہتر بنا لی۔\nتم آج بھی صرف اپنی سوچ کی وجہ سے صرف دو وقت کی روٹی کی خاطر اسی مقام پر ہو۔اور تم دوسروں کے محتاج ہو اگر تم بھی صبر اور ذہانت کا استعمال کرتے تو مجھ سے بہت فائدہ حاصل کرتے۔آج تم بھی اپنی قسمت بہتر بنا سکتے تھے وہ شخص اپنی سوچ پر بہت پچھتایا۔دوسرا شخص شہر بھر قیمتی اور نایاب مرغے خریدتا اور سوداگر کو مہنگے داموں فروخت کرتا اور بہت مالدار ہو گیا۔",
    "url": "https://www.urdupoint.com/kids/detail/moral-stories/qismat-sabar-aur-zahanat-ki-kahani-2777.html?lang=ur"
  },
  {
    "story_id": "UP_0127",
    "story_title": "Jadui Sikka - Article No. 2776",
    "story_text": "دانیال حسن چغتائی\nدور دراز کی پہاڑیوں میں ایک چھوٹا سا گاؤں تھا۔چھوٹے چھوٹے گھر تھے۔سبز لہلہاتے کھیت تھے۔علی نام کا ایک لڑکا وہاں رہتا تھا۔علی بہت بہادر تھا۔علی معمول کے مطابق اپنے دوستوں کے ساتھ کھیل رہا تھا۔سب دوست چھپن چھپائی کھیل رہے تھے۔کچھ بچے کھیت میں اور کچھ جنگل میں چھپ گئے۔علی بھی ان بچوں کے ساتھ چھپ گیا۔\nجنگل میں اسے زمین پر پڑی ایک سنہری چیز دکھائی دی جو سورج کی روشنی کی وجہ سے خوب چمک رہی تھی۔جب علی نے قریب جا کر اسے غور سے دیکھا تو معلوم ہوا کہ وہ سنہری سکہ تھا۔علی کی آنکھیں حیرت سے پھیل گئیں۔\nجیسے ہی علی نے اس سکے کو زمین سے اٹھایا، اسے ایک عجیب سی سنسنی محسوس ہوئی۔ایک جادوئی آواز نے اس کے کان میں سرگوشی کی، ”اب سے ہر چیز جو تم چھوؤ گے، سونا بن جائے گی“۔\nعلی پُرجوش ہونے کے ساتھ ساتھ خوفزدہ تھا۔وہ نہیں جانتا تھا کہ اس جادوئی سکے کے ساتھ کیا کرنا ہے۔\nجیسے ہی علی نے سونے کا سکہ تھاما، اسے اپنی آنکھوں پر یقین نہیں آیا۔اس نے خود سے پوچھا ”کیا ایسا ہو گا؟ کیا میں ہر چیز کو سونے میں بدل سکتا ہوں؟“ اس نے جنگل کے چاروں طرف نظر دوڑائی، سوچا کہ پہلے کس چیز کو چھوئے۔\nعلی نے سکے کی طاقت کو جانچنے کا فیصلہ کیا۔\nسب سے پہلے اس نے ایک پتے کو چھوا تو وہ سونے میں بدل گیا۔اس نے ایک چٹان کو چھوا وہ بھی سونے میں بدل گئی۔علی کا جوش بڑھ گیا اور اس نے ان تمام حیرت انگیز چیزوں کا تصور کرنا شروع کر دیا جن کو وہ سونے میں بدل سکتا تھا۔ہر تجربے کے ساتھ علی کو اپنی نئی طاقت کے نتائج کا احساس ہونے لگا۔اس نے خوبصورت پھول کو چھوا تو وہ اپنی خوشبو اور نازک خوبصورتی کو کھو کر سونے میں بدل گیا۔\nاس نے گھونسلے کو چھوا تو وہ سونا بن گیا، جس سے پرندے بے گھر ہو گئے۔\nعلی کو ندامت اور اداسی کا احساس ہونے لگا۔وہ سمجھ گیا کہ اس کی طاقت صرف تحفہ نہیں بلکہ ذمہ داری بھی ہے۔اس نے اپنے گاؤں کے بارے میں سوچا کہ کس طرح اس کی طاقت گاؤں والوں کی مدد کر سکتی ہے، لیکن اسے سمجھداری سے استعمال نہ کیا جائے تو اس سے نقصان بھی ہو سکتا ہے۔وہ بروقت سمجھ گیا تھا اور یوں اس نے سکہ گاؤں والوں کی فلاح و بہبود کیلئے استعمال کرنا شروع کر دیا تھا۔",
    "url": "https://www.urdupoint.com/kids/detail/moral-stories/jadui-sikka-2776.html?lang=ur"
  },
  {
    "story_id": "UP_0128",
    "story_title": "Naya Phone Purani Yaadein - Article No. 2775",
    "story_text": "سمیرا نیاز صدیقی\n”ارے بھئی، اب لے بھی آؤ چائے۔انتظار کرتے کرتے میرے بال مزید سفید ہو گئے ہیں۔“\nممتاز صاحب بے صبری سے شام کی چائے کا انتظار کر رہے تھے۔لمحے بھر کی دیر بھی انھیں صدیوں کے برابر لگتی تھی۔\n”یہ رہی آپ کی چائے۔“ ان کی اہلیہ نے چائے پیش کرتے ہوئے کہا۔ممتاز صاحب جتنے بے صبر تھے۔\nان کی اہلیہ اتنی ہی تحمل مزاج اور صبر والی تھی۔ممتاز صاحب نے حسبِ عادت گرم گرم چائے ہونٹوں سے لگائی اور بلند آواز سے چسکیاں لینے لگے۔\n”ابو! چائے تھوڑی سی ٹھنڈی کر کے بھی تو پی جا سکتی ہے۔“ ممتاز صاحب کی بیٹی نے ٹوکا، جس کے کانوں میں چائے کی چسکیاں زور و شور سے گونج رہی تھیں۔\n”بیٹا! میں یہ عادت پچیس سال سے برداشت کر رہی ہوں، یہ ختم نہیں ہو سکتی۔\n“ آمنہ بیگم اپنا تجربہ بیان کرنے لگیں۔\n”پتا نہیں تم لوگوں کو میری چائے سے کیا اُلجھن ہے۔باہر ہوٹل میں جا کر دیکھو کیسے کیسے پڑھے لکھے لوگ اس بھی زیادہ آواز سے چائے پیتے ہیں۔“ ممتاز صاحب نے چڑتے ہوئے کہا۔\n”تو ابو! ایک بار ہم نالائقوں کی طرح بھی پی کر دیکھ لیں۔“ ماہم ابو کو تنگ کرنے لگی۔\n”ارے بھئی، تم لوگ مجھے میرے طریقے سے چائے پینے دو۔\nکمرا ایک مرتبہ پھر ممتاز صاحب کی چسکیوں سے گونجنے لگا۔ریٹائرمنٹ کے بعد ممتاز صاحب کا زیادہ تر وقت گھر سے باہر دوستوں میں گزرتا تھا۔دوست احباب کے ساتھ حالاتِ حاضرہ پر تبصرہ، سیاست پر بے سر و پا رائے زنی اور بگڑتے ہوئے نوجوان ان کی گفتگو کے اہم موضوعات تھے، جس کے باعث وقت گزرنے کا پتا ہی نہیں چلتا تھا، لیکن کچھ عرصے سے ان کے معمول میں تبدیلی آ گئی تھی، جسے سب نے محسوس کیا تھا۔\n”آج کل آپ جلد ہی گھر آ جاتے ہیں۔سب خیریت ہے ناں؟“ آمنہ بیگم کو ذرا تشویش ہوئی تو انھوں نے پوچھا۔\n”بس خیریت ہی ہے، بیگم۔اب تو سب اپنے موبائل میں لگے رہتے ہیں۔ایک سبحان تھا تو اب اس نے بھی اسمارٹ فون لے لیا ہے۔کوئی خاص خبر یا ویڈیو نظر آتی ہے تو مجھے بھی دکھا دیتا ہے۔کوئی گاہک آ گیا تو ٹھیک ورنہ بس سبحان ہے اور اس کا موبائل۔\n“ ممتاز صاحب نے اپنے دل کا بوجھ ہلکا کر دیا۔\n”یہ بھی کوئی بات ہوئی بھلا۔جب آپ کے سارے دوستوں نے اسمارٹ فون لے لیا ہے تو آپ بھی لے لیجیے۔“ بیگم نے مشورہ دیا۔\n”ارے بیگم! مجھے کیا کرنا ہے اس موبائل کا۔مجھے کون سا چلانا آتا ہے۔یہ تو آج کل کے لوگوں کا شوق ہے۔میری تو یہ سمجھ میں نہیں آتا کہ یہ لوگ گھنٹوں ہاتھ میں موبائل لیے بیٹھے رہتے ہیں، نہ ان کی کمر میں درد ہوتا ہے، نہ ان کے ہاتھ دُکھتے ہیں۔\n”آپ وہی کیجئے گا ابو، جو آپ کے دوست کرتے ہیں۔انوکھی ویڈیوز دیکھیے گا۔ساری دنیا کی تازہ ترین خبریں ٹی وی سے آپ کے موبائل پر موجود ہوں گی۔جہاں تک چلانے کی بات ہے تو وہ ہم سب مل کر آپ کو سکھا دیں گے۔اسمارٹ فون استعمال کرنا بہت آسان ہے ابو! جب آپ کے پاس فون آئے گا تو آپ کو بھی وقت گزرنے کا پتا نہیں چلے گا۔“\nماہم کے دلائل اور بیگم کے اصرار نے آخر ممتاز صاحب کو قائل کر ہی لیا۔\nممتاز صاحب جلد ہی اسمارٹ فون چلانا سیکھ گئے۔اب تو ان کا مزاج ہی بدل گیا تھا۔انھوں نے ڈھونڈ ڈھونڈ کر انتہائی پرانے زمانے کی فلمیں فولڈر میں جمع کر لی تھیں۔وہ بڑے شوق سے انھیں دیکھتے اور بچوں کو بتاتے کہ یہ بہترین فلمیں ان کے دور کی ہیں۔نئے زمانے کے فون نے ممتاز صاحب کو بچھڑے ہوئے زمانے سے ملا دیا تھا۔ان کی یادیں، بچپن کی خوشیاں سب کچھ جیسے واپس لوٹ آیا تھا۔\nوہ خوشی خوشی بچوں کو اپنے گزرے وقت کی باتیں سناتے اور اسمارٹ فون پر انھیں اپنے دور کی چیزیں دکھاتے اور ان سے جڑی یادیں ساتھ ساتھ جوڑتے جاتے۔ایک طرف تو یہ حالات تھے، دوسری جانب ممتاز صاحب گھنٹوں موبائل استعمال کرتے رہتے۔بیگم کسی کام کے لئے کہتی تو بیڈ پر لیٹے لیٹے ہی جواب عنایت کر دیتے۔کانوں میں ہینڈ فری لگائے، پرانے گیت سنتے ہوئے تو وقت گزرنے کا پتا ہی نہیں چلتا تھا۔\nجہاں ذرا سا انٹرنیٹ بند ہوا، وہاں ممتاز صاحب پریشان ہوئے۔اسمارٹ فون نے ان کی زندگی یکسر تبدیل کر دی تھی۔\n”فون کیا آ گیا ہے، آپ کو تو نہ اپنا ہوش ہے نہ کسی کام کا۔آپ تو بس فون کے ہی ہو کر رہ گئے ہیں۔“ آمنہ بیگم نے گلہ کیا۔\n”کیا ہوا بیگم! سب خیریت ہے نہ؟“ ممتاز صاحب نے کانوں سے ہینڈ فری نکال کر پوچھا۔\n”ہم دونوں نے چائے پی لی ہے اور آپ کی ٹھنڈی ہو چکی ہے۔\n“ بیگم نے ہنسی روکتے ہوئے بتایا۔\n”اوہو! بس بیگم! کیا کریں، اب ہمیں خیال ہی نہیں رہا۔“ یہ کہہ کر ممتاز صاحب نے چائے کا کپ ہونٹوں سے لگایا اور آنکھیں اور کان موبائل سے۔عجب بات تھی کہ اب ان کی بلند آواز والی چسکیاں بند ہو گئیں تھیں۔\n”ویسے امی! جو عادت آپ پچیس سال میں نہ چھڑا سکیں، وہ اس موبائل نے چند دنوں میں بدل دی۔\n“ ماہم نے ہنستے ہوئے کہا۔\n”یہ بات تو ماننی پڑے گی۔“ آمنہ بیگم نے بھی بیٹی کی تائید کی۔\nبیگم اور بیٹی کو مسکراتا دیکھ کر ممتاز صاحب بھی متوجہ ہوئے۔جو انھیں دیکھ کر مسکراتے ہوئے چائے کے خالی برتن لے کر باہر جا رہی تھیں۔ممتاز صاحب کچھ نہ سمجھتے ہوئے مسکرائے اور ایک مرتبہ پھر نئے فون میں موجود پرانی یادوں سے لطف اندوز ہونے لگے۔",
    "url": "https://www.urdupoint.com/kids/detail/moral-stories/naya-phone-purani-yaadein-2775.html?lang=ur"
  },
  {
    "story_id": "UP_0129",
    "story_title": "Beqasoor - Article No. 2774",
    "story_text": "حسن رضا سردار وصفی\nہمارے ہمسائے چچا ابو عدنان اپنے گھر کے باغیچے میں کھڑے پودوں کی کانٹ چھانٹ کر رہے تھے۔اچانک مجھے خوبصورت سبز رنگ کے طوطے کی آواز سنائی دی۔میں نے جلدی سے اپنے بستے میں سے غلیل نکالی اور طوطے کا نشانہ لے کر غُلہ چلا دیا۔طوطا اُڑ گیا۔وہ چچا عدنان کے ناغیچے کی دیوار پر جا بیٹھا۔میں نے ایک اور پتھر غلیل میں رکھا اور طوطے کا نشانہ لے کر پھینک دیا۔\nطوطا دور اُڑ دیا۔اسی وقت میں نے چچا عدنان کی چیخ سنی۔وہ کراہ رہے تھے:”آہ․․․․․آہ․․․․“\nمیں سر پر پاؤں رکھ کر بھاگ کھڑا ہوا۔جب میں گھر پہنچا تو جلدی سے اپنے کمرے میں گھس گیا اور دروازہ بند کر لیا۔یقینا، پتھر چچا ابو عدنان کو جا لگا ہے اور یقینا انھوں نے مجھے دیکھ بھی لیا ہو گا۔\nاب وہ پولیس میں شکایت کریں گے اور پولیس مجھے پکڑ کر تھانے لے جائے گی۔\nمیرے گھر والے اس واقعے سے بے خبر تھے۔میں نے خود کو کمرے میں بند کر لیا اور ڈرتے ڈرتے سو گیا۔مجھے بڑے ڈراؤنے اور پریشان کن خواب نظر آتے رہے۔میں نے خواب میں دیکھا کہ پولیس ہمارے گھر آ گئی ہے اور اس نے مجھے گرفتار کر لیا ہے۔میں سہم کر نیند سے بیدار ہو گیا۔\nاگلی صبح میں اسکول گیا تو گزشتہ دن کے واقعے کی وجہ سے خوف زدہ تھا۔میں نے اپنے دوست ہادی کو تمام قصہ کہہ سنایا۔\nاس نے مجھے مشورہ دیا کہ میں تمام بات اپنے ماسٹر صاحب کو بتا دوں۔\nجب میں نے سارا واقعہ ماسٹر صاحب کو بتایا تو وہ میری طرف دیکھ کر مسکرائے اور بولے:”فکر نہ کرو بیٹے! میں انشاء اللہ تمہارا مسئلہ حل کر دوں گا۔“\nچھٹی کے بعد ماسٹر صاحب مجھے ساتھ لے کر چچا ابو عدنان کے گھر گئے۔میں بڑا ڈر رہا تھا۔ان کے گھر پہنچ کر ماسٹر صاحب نے دروازے پر دستک دی۔\nچچا ابو عدنان باہر نکل آئے۔وہ زخمی نہیں تھے۔انھوں نے مسکراتے ہوئے کہا:”تشریف لائیے! خوش آمدید۔“\nمیرے ساتھ جو کچھ پیش آیا تھا، ماسٹر صاحب نے تفصیل سے بیان کیا۔\nچچا ابو عدنان قہقہہ لگا کر ہنسے پھر بولے:”بس یہی بات تھی؟ تمہارے خیال میں پتھر میرے سر میں لگا تھا؟“\nمیں نے جلدی سے کہا:”میں نے تو آپ کی چیخ سنی تھی۔\nوہ بولے:”میں قینچی سے پودوں کی کانٹ چھانٹ کر رہا تھا۔میری اُنگلی قینچی سے زخمی ہو گئی تھی۔اس معاملے میں تم بے قصور ہو۔“پھر انھوں نے اپنی زخمی اُنگلی دکھائی۔\nچچا ابو عدنان اپنی جگہ پر سیدھے ہو کر بیٹھ گئے، پھر کہنے لگے:”عبداللہ! تم ایک مہذب لڑکے ہو۔تم اپنی غلطی کی معافی مانگنے آئے ہو، جو تمہارے خیال میں تم سے سرزد ہوئی تھی۔\nاس کے باوجود تم قصوروار ہو۔“\nمیں نے فوراً کہا:”لیکن پتھر تو آپ کو لگا ہی نہیں تھا چچا! تو پھر میں قصوروار کیسے ہوں؟“\nچچا ابو عدنان نے نرمی سے کہا:”میرے پیارے بیٹے! خوبصورت پرندے باغوں کا حسن ہیں۔وہ اپنی سریلی آوازوں سے ہمارے کانوں میں رس گھولتے ہیں اور اپنے دلکش رنگوں سے ہمارے مزاج کو خوشگوار کر دیتے ہیں۔تم اپنی غلیل سے انھیں کیوں مارنا چاہتے ہو؟“\nپھر ماسٹر صاحب نے کہا:”عباد! ذرا تصور تو کرو کہ اگر تمہاری غلیل کا پتھر ابو عدنان یا کسی اور کو جا لگتا تو کتنا نقصان ہو سکتا تھا؟“\nمیں خاموش ہو گیا اور اپنی غلطی تسلیم کر لی تھی۔میں نے وعدہ کیا کہ آئندہ میں اس طرح کا کام ہر گز نہیں کروں گا۔",
    "url": "https://www.urdupoint.com/kids/detail/moral-stories/beqasoor-2774.html?lang=ur"
  },
  {
    "story_id": "UP_0130",
    "story_title": "Hathi Mera Sathi - Article No. 2773",
    "story_text": "جمال رومی\nیہ کہانی ہے ایک ہرن کے بچے کی، جس کا نام ”میڈو“ تھا۔میڈو ماں باپ کا کہنا نہیں مانتا تھا اور ہمیشہ ضد کرتا تھا، اس لئے سب اسے ”ضدی میڈو“ کہتے تھے۔\nاس کے ماں باپ اسے اکثر سمجھاتے:”میڈو! بے جا ضد کرنے کی عادت کہیں تمہیں کسی مصیبت میں نہ ڈال دے، اس عادت کو چھوڑ دو۔“\nمیڈو پر والدین کی نصیحت کا کوئی اثر نہ ہوتا۔\nوہ سُنی اَن سُنی کرتا ہوا گھاس کے میدانوں کی طرف بھاگ جاتا۔\nموسمِ سرما کی ایک خوشگوار شام تھی۔میڈو نے ماں کے مسلسل روکنے کے باوجود جنگل کے اس خطرناک حصے کی طرف چلا گیا، جہاں عام طور پر جنگلی درندے گھومتے رہتے تھے۔اس طرف چھوٹے پودے کثرت سے تھے، جن کے نرم پتے میڈو کو بہت پسند تھے۔ابھی وہ ان پتوں سے لطف اندوز ہو رہا تھا کہ اچانک بارش شروع ہو گئی۔\nبادلوں کے گرجنے اور بجلی کے کڑکنے کی آوازوں سے میڈو خوف زدہ ہو گیا اور ایک درخت کے تنے سے چپک گیا۔بادل خوب برس رہے تھے۔کچھ ہی دیر بعد اندھیرا بھی چھا گیا۔بارش میں بھیگ جانے کی وجہ سے میڈو کو سردی لگ رہی تھی۔اسے اپنا گھر اور ماں باپ یاد آ رہے تھے۔\nاس نے سوچا، اگر کوئی درندہ اِدھر آ نکلا تو کیا ہو گا! میں آسانی سے اس کا نوالہ بن جاؤں گا۔\nآخر میں نے ماں کی بات کیوں نہیں مانی! اب وہ پچھتا رہا تھا۔\nکئی گھنٹوں کے بعد جب بارش رک گئی تو میڈو گھر کی جانب چل پڑا، لیکن گھپ اندھیرا ہونے کی وجہ سے اس کی سمجھ میں کچھ نہ آیا۔راستہ بھٹک گیا تھا۔کچھ دیر تک جنگل میں بھٹکتے رہنے کے بعد اس نے تلاش ترک کر دی اور رات گزارنے کے لئے گھنی جھاڑیوں کے درمیان دُبک کر بیٹھ گیا۔جنگلی جانوروں کی خوف ناک آوازوں سے جنگل گونج رہا تھا اور میڈو پر دہشت طاری تھی۔\nرات کسی نہ کسی طرح گزر رہی گئی۔صبح ہوئی تو میڈو کی جان میں جان آئی اور اس نے اپنے گھر کا راستہ ڈھونڈنا شروع کر دیا۔وہ کافی دیر تک جنگل میں اِدھر اُدھر بھٹکتا پھرا، لیکن ناکام رہا۔گھنے جنگل سے گزر کر وہ جھیل کے قریب پہنچا تو ایک شیر کسی طرف سے چھلانگ لگا کر اس کے سامنے آ کھڑا ہوا۔شیر بھوکا لگ رہا تھا اور میڈو سے مشکل سے بیس فیٹ کی دوری پر تھا۔\nوہ میڈو کو خونخوار نگاہوں سے گھور رہا تھا، جیسے کہہ رہا ہو، مجھ سے بچ کر کہاں جاؤ گے! میں بھوکا ہوں اور تمہارا نرم گوشت یقینا میری بھوک مٹا دے گا۔\nمیڈو نے پہلی بار ایک شیر کو اتنے قریب سے دیکھا تھا۔خوف کے مارے اس کا بُرا حال تھا۔شیر جست لگا کر میڈو کو پکڑنے ہی والا تھا کہ ایک ہاتھی چنگھاڑتا ہوا میڈو اور بھوکے شیر کے درمیان آ گیا۔\n”میرے راستے سے ہٹ جاؤ!“ شیر ہاتھی کی طرف دیکھ کر دہاڑا۔\n”تم اسے نہیں کھا سکتے۔“ ہاتھی بولا:”یہ ایک بچہ ہے۔“\n”میں بھوکا ہوں۔“ شیر میڈو کی طرف بڑھتا ہوا بولا:”اور یہ میرا کھانا ہے۔“\n”نہیں! تم اسے نہیں کھا سکتے۔“ ہاتھی نے میڈو کا بچاؤ کرتے ہوئے غصیلی آواز میں اپنی بات دہرائی:”یہ ابھی بہت چھوٹا ہے۔\nشیر غصے سے دہاڑتا رہا، ہاتھی بھی چنگھاڑتا رہا۔ہاتھی کے تیور دیکھ کر آخر شیر میڈو کو گھورتا ہوا وہاں سے چلا گیا۔\n”تم یہاں کیا کر رہے تھے ننھے دوست!“ ہاتھی نے اپنی سونڈ سے میڈو کے سر کو سہلاتے ہوئے پوچھا:”کیا تم نہیں جانتے کہ یہاں کتنا خطرہ ہے؟“\n”جانتا ہوں!“ میڈو دھیرے سے بولا۔\n”میڈو نے ہاتھی کو پوری روداد سنائی کہ کس طرح اس نے امی کی بات نہیں مانی، ضد کی اور یہاں آ پھنسا۔\n”چلو، میں تمہارے گھر کا راستہ ڈھونڈنے میں تمہاری مدد کروں!“ ہاتھی بولا:”اس دوران ہم بہت سی باتیں بھی کریں گے۔“\nمیڈو نے ہاتھی کا شکریہ ادا کیا اور وہ دونوں مل کر راستہ تلاش کرنے لگے۔\n”سنو ننھے دوست!“ ہاتھی نے میڈو کو سمجھاتے ہوئے کہا:”بے جا ضد بُری چیز ہے! اگر تمہیں کوئی نقصان پہنچ جاتا تو جانتے ہو، تمہارے ماں باپ کو کتنی تکلیف ہوتی!“\nمیڈو چپ چاپ ہاتھی کی باتیں سن رہا تھا، وہ افسردہ تھا۔\nاس نے ہاتھی سے وعدہ کیا کہ وہ آئندہ کبھی بے کار کی ضد نہیں کرے گا اور ماں باپ کا کہنا بھی مانے گا۔\nچند گھنٹوں کی جدوجہد کے بعد آخر میڈو نے ہاتھی کی مدد سے اپنے گھر کا راستہ ڈھونڈ لیا۔میڈو کے والدین میڈو کو پا کر بہت خوش ہوئے، اور اسے حفاظت سے گھر پہنچانے پر مہربان ہاتھی کا تہہ دل سے شکریہ ادا کیا۔",
    "url": "https://www.urdupoint.com/kids/detail/moral-stories/hathi-mera-sathi-2773.html?lang=ur"
  },
  {
    "story_id": "UP_0131",
    "story_title": "Gaaye Aur Bakri - Article No. 2772",
    "story_text": "بشریٰ ذیشان\nوہ ایک بہت خوبصورت ہری بھری چراگاہ تھی، جہاں خوبصورت اور صاف ندیاں بہتی تھیں۔وہاں انار کے بہت سارے درخت تھے۔خوبصورت پرندوں کی آوازیں ہر طرف گونج رہی تھیں۔کسی ندی کے پاس ایک بکری چرتے چرتے آ نکلی۔اِدھر اُدھر دیکھا تو پاس ہی اسے ایک گائے نظر آئی۔بکری نے ادب سے گائے کی خیریت پوچھی:”کیوں بڑی بی! مزاج کیسے ہیں؟“\n”خیر! اچھے ہی ہیں، کٹ رہی بُری بھلی۔\n“ گائے بُرا سا منہ بناتے ہوئے بولی:”میری زندگی تو بڑی مصیبت میں ہے۔میری تو قسمت ہی خراب ہے۔بس اللہ کی شان ہے کہ اس نے انسان کو طاقت دی ہے۔ہمارا انسان پر بس نہیں چلتا۔ان انسانوں سے کوئی بھلائی نہ کرے، اگر دودھ کم دوں تو بُرا بھلا کہتا ہے، کمزور ہو جاؤں تو بیچ کھاتا ہے۔\nہم جانوروں کو وہ غلام بنا کر رکھتا ہے۔جبکہ ہمارے دودھ سے اس کے بچے پلتے ہیں اور صحت مند رہتے ہیں۔\nاے اللہ! یہ کیسا انصاف ہے؟“\nبکری یہ سارا ماجرا سن کر بولی:”اے پیاری گائے! ایسا گلہ کرنا اچھا نہیں، سچی بات تو یہ ہے کہ یہ چراگاہ، یہ ٹھنڈی ٹھنڈی ہوا، یہ ہری گھاس اور یہ سایہ دار درخت، یہ مزے سب انسانوں کے دم سے ہیں۔ہماری بقا بھی اسی کی وجہ سے ہے۔ایسی آزادی سے تو قید ہی بھلی جس میں ہر وقت جان کا ڈر لگا رہے۔انسان کا تو ہم پر بڑا احسان ہے۔\nہماری جان کی حفاظت بھی کرتا ہے اور ہمارے لئے کھانے پینے کا بندوبست بھی کرتا ہے۔انسان کا گلہ کرنا تو احسان فراموشی ہے۔“\nگائے، بکری کی بات سن کر دل ہی دل میں شرمائی تھوڑی دیر کچھ سوچا، پھر بولی:”یوں تو ذات میں تم چھوٹی ہو، پر تمہاری بات دل کو لگتی ہے۔“ پھر گائے اور بکری خوشی خوشی اپنی اپنی راہ پر چلی گئیں۔\nپیارے بچو! علامہ اقبال چاہتے تھے کہ بچے اچھی سوچ رکھنے والے اور شکر گزار بنیں۔",
    "url": "https://www.urdupoint.com/kids/detail/moral-stories/gaaye-aur-bakri-2772.html?lang=ur"
  },
  {
    "story_id": "UP_0132",
    "story_title": "Hazir Dimagh Bahadur - Article No. 2771",
    "story_text": "دانش تسلیم\nدن بھر کی سخت محنت اور کڑی دھوپ کے بعد عدنان کو کچھ وقت دوپہر کے کھانے کے لئے ملا تھا۔سخت بھوک اور پیاس کے باعث اس کی زبان خشک ہو رہی تھی۔وہ ایک بڑی کمپنی میں سیکیورٹی گارڈ تھا۔سارا سارا دن گرمی برداشت کرنا اور ذہن کو جاگتا ہوا رکھنا کتنا مشکل کام ہے۔ہر وقت چاروں طرف نظر ہونی چاہیے، ورنہ کسی بھی لمحے کچھ بھی ہو سکتا ہے۔\nاس کام میں ذرا سی بھی کوتاہی زندگی بھر کا پچھتاوا بن سکتی ہے۔\nآج عدنان کی ملازمت کا تیسرا دن تھا اور اسے یہ ملازمت ملی بھی بہت دعاؤں اور محنت سے تھی۔مہنگائی نے تو سب کی کمر توڑ رکھی تھی۔اب تو اس کی جیب میں راشن کے پیسے بھی نہیں تھے۔\nعدنان کو دفتر کے ایک افسر نے اشارہ کر کے کہا کہ تم آئی۔\nٹی روم میں جا کر سکون سے کھانا کھا لو۔\nعدنان اپنا کھانا گرم کر کے آئی۔ٹی روم میں چلا گیا۔وہاں ایک بڑی ٹی وی اسکرین لگی ہوئی تھی۔جس پر دفتر میں لگے سارے کیمروں کے مناظر نظر آ رہے تھے۔یہ ان مناظر کو دیکھ رہا تھا اور ساتھ ہی گھر سے لائے ہوئے چنے کی دال سے لطف اندوز ہو رہا تھا۔\nایک دم سے نوالہ اس کے منہ میں جاتے جاتے رک گیا اور اس کا اُٹھا ہوا ہاتھ ہوا میں ساکت ہو گیا۔اس نے اسکرین پر دیکھا۔\nاس کی جگہ جو گارڈ ڈیوٹی پر تھا، اسے دو آدمیوں نے جکڑ رکھا تھا۔اس کی گن چھین لی گئی تھی۔عدنان نے فوراً الارم کا بٹن دبا دیا اور اپنی گن سنبھال کر کمرے سے باہر نکلا۔دو ڈاکو اندر کارکنوں سے نقدی اور موبائل فون جمع کر رہے تھے۔اس نے ایک ڈاکو کی ٹانگ پر گولی ماری۔وہ اپنا گھٹنا پکڑ کر نیچے بیٹھتا چلا گیا۔دوسرا ڈاکو عدنان کی طرف مڑا ہی تھا کہ ایک کارکن نے اس کی ٹانگ میں اپنی ٹانگ اڑا دی۔\nڈاکو منہ کے بل گرا۔یہ دیکھ کر سب کارکنوں نے مل کر دونوں ڈاکوؤں پر قابو پا لیا۔عدنان فوراً باہر نکلا۔گولی کی آواز سن کر باہر موجود دونوں ڈاکو گارڈ کی گن لے کر فرار ہو رہے تھے۔ایک ڈاکو پہلے ہی گاڑی میں بیٹھا ہوا تھا۔عدنان نے ایک فائر گاڑی کے ٹائر پر کیا۔گاڑی ناکارہ ہو چکی تھی۔عدنان نے تینوں کو سنبھلنے کا موقع ہی نہیں دیا۔گن سے نشانہ لے کر انھیں ہتھیار زمین پر ڈالنے پر مجبور کر دیا۔\nاس طرح عدنان کی حاضر دماغی اور بہادری سے پانچوں ڈاکو گرفتار کر لیے گئے۔عدنان کو کمپنی کی طرف سے نقد انعام اور تعارفی سرٹیفکیٹ دے کر اسے اپنی مستقل ملازمت میں لے لیا۔",
    "url": "https://www.urdupoint.com/kids/detail/moral-stories/hazir-dimagh-bahadur-2771.html?lang=ur"
  },
  {
    "story_id": "UP_0133",
    "story_title": "Titli Se Dosti - Article No. 2770",
    "story_text": "عبدالمغنی وقاص، صادق آباد\nمحمد شافی کی عمر سات سال تھی، وہ والدین کا فرمانبردار تھا۔اس کے علاوہ اس کا شمار جماعت کے ہونہار طلبہ میں ہوتا تھا۔اسے پرندوں اور جانوروں سے دوستی کرنے کا بہت شوق تھا۔ایک مرتبہ وہ صبح کی سیر کرنے کے لئے باغ میں گیا تو اس کی نظر اچانک ایک تتلی پر پڑی جو اُسے دیکھ رہی تھی۔\nوہ اس تتلی کے قریب گیا اور کہا:”پیاری تتلی تم مجھے بہت اچھی لگی ہو کیا تم مجھ سے دوستی کرو گی؟“\nتتلی نے کہا:”مجھے ڈر لگتا ہے کہیں تم مجھے نقصان نہ پہنچا دو۔\nشافی نے کہا:”ہر گز نہیں، مجھے پرندوں اور جانوروں سے دوستی کرنا بہت پسند ہے۔اگر تم میری دوست بن جاؤ تو میں تمہارا بہت خیال رکھوں گا اور تمہیں کبھی نقصان نہیں پہنچاؤں گا۔یہ سن کر تتلی کو اس کی بات پر یقین آ گیا۔\nوہ شیشے کا ایک بڑا سا مرتبان لے کر آیا۔اس نے تتلی کو مرتبان میں ڈالا اور خوشی خوشی گھر کی طرف دوڑا، لیکن راستے میں ٹھوکر لگنے سے وہ گرا اور مرتبان بھی گر کر ٹوٹ گیا۔تتلی قید سے آزاد ہوئی اور پھر کبھی اس طرف لوٹ کر نہیں آئی۔",
    "url": "https://www.urdupoint.com/kids/detail/moral-stories/titli-se-dosti-2770.html?lang=ur"
  },
  {
    "story_id": "UP_0134",
    "story_title": "Nadani Ka Anjam - Article No. 2769",
    "story_text": "زینب فاطمہ، کراچی\nایک چھوٹے سے جنگل میں شیر بادشاہ حکومت کرتا تھا۔شیر نہایت جلدباز اور بے وقوف تھا۔وہ روزانہ جنگل کے کسی بھی جانور کو کھا کر اپنے پیٹ کی آگ بجھاتا تھا۔ایک دن جب شیر نیند سے بیدار ہوا تو اپنے سپاہیوں کو حکم دیا کہ کوئی صحت مند جانور لاؤ۔کچھ دیر بعد سپاہی ایک صحت مند خرگوش کو لے آئے۔وہ خرگوش بہت چالاک تھا۔\nشیر جب خرگوش کو پکڑنے کے لئے آگے بڑھا تو خرگوش نہایت عاجزی سے بولا:”بادشاہ سلامت! میری آپ سے ایک درخواست ہے۔گستاخی معاف کیجیے گا، مگر یہ بات نہایت ضروری ہے۔“\nشیر نے حیران ہو کر خرگوش سے کہا:”بتا کیا درخواست ہے تیری۔“خرگوش نے بادشاہ سے کہا:”بادشاہ سلامت! دراصل بات یہ ہے کہ آپ روزانہ کسی نہ کسی جانور کو کھا جاتے ہیں۔\nملک کی آبادی ویسے ہی بہت کم ہے اور آپ اسی طرح جانوروں کو کھاتے رہے تو ایک دن آئے گا کہ ساری آبادی ختم ہو جائے گی، پھر آپ کس کے بادشاہ رہیں گے۔“\nشیر یہ بات سن کر ہکا بکا رہ گیا اور بولا:”تو تم بتاؤ کہ میں اب کیا کروں۔“\nخرگوش بولا:”اگر آپ بھی سبزی خور جانوروں کی طرح گھاس وغیرہ کھائیں تو بھی آپ زندہ رہیں گے جس طرح ہم زندہ رہتے ہیں۔\nشیر نے خرگوش کو یہ تجویز دینے پر رہا کر دیا اور اعلان کرا دیا کہ اب سے کوئی جانور گوشت نہیں کھائے گا اور اگر کھایا تو اسے درد ناک سزا ملے گی۔کچھ دن گزر گئے شیر سمیت سب گوشت خور جانور سبزی گھاس کھانے لگے مگر سب کی صحت بگڑ گئی اور کچھ تو ہلاک ہو گئے۔شیر بھی بیمار رہنے لگا تھا۔اسے بھی کڑوی گھاس راس نہیں آئی۔تنگ آ کر شیر نے اسی خرگوش کو دربار میں طلب کیا، مگر نادان شیر کو پتا چلا کہ خرگوش اسے جھانسا دے کر بھاگ چکا ہے۔شیر نے اب اس قانون کو رد کر دیا، کیونکہ وہ اب جان چکا تھا کہ سوچے سمجھے بغیر فیصلہ لینے کا کیا انجام ہوتا ہے۔",
    "url": "https://www.urdupoint.com/kids/detail/moral-stories/nadani-ka-anjam-2769.html?lang=ur"
  },
  {
    "story_id": "UP_0135",
    "story_title": "Naseehat Par Tawajah Do - Article No. 2768",
    "story_text": "عرفان خان\nایک دفعہ کا ذکر ہے ایک چیونٹی جَو کے دانے جمع کرنے کے لئے ایک رستے سے گزر رہی تھی کہ اچانک اس کی نظر شہد کے ایک چھتے پر پڑی۔شہد کی خوشبو سے اس کے منہ میں پانی بھر آیا۔ چھتّا ایک پتھر کے اوپر لگا تھا۔چیونٹی نے ہر چند کوشش کی کہ وہ پتھر کی دیوار سے اوپر چڑھ کر چھتے تک رسائی حاصل کرے مگر ناکام رہی کیونکہ اس کے پاؤں پھسل پھسل جاتے تھے اور وہ گر گر پڑتی تھی۔\nشہد کے لالچ نے اسے آواز لگانے پر مجبور کر دیا اور وہ فریاد کرنے لگی:” اے لوگو، مجھے شہد کی طلب ہے۔ اگر کوئی جواں مرد مجھے شہد کے چھتے تک پہنچا دے تو میں اسے معاوضہ کے طور پر ایک جَو پیش کروں گی۔“\nایک پر دار چیونٹی ہوا میں اڑ رہی تھی۔اس نے چیونٹی کی آواز سنی اور اسے تنبیہ کرنے لگی:”دیکھو، ایسا نہ ہو کہ چھتے کی طرف چل دو۔\nاس میں بڑا خطرہ ہے۔“\nچیونٹی بولی:”فکر نہ کرو، مجھے پتا ہے کہ مجھے کیا کرنا ہے۔“\nپر دار بولی:”وہاں شہد کی مکھیاں ہیں جن کے ڈنک ہیں۔“\nچیونٹی بولی:”میں شہد کی مکھیوں سے نہیں ڈرتی، مجھے شہد چاہئے۔“\nپر دار بولی:”شہد چپکاؤ ہے۔تمہارے ہاتھ پاؤں اس میں الجھ جائیں گے۔“\nچیونٹی بولی:” اگر یونہی ہاتھ پاؤں چپک جایا کرتے تو کوئی شہد نہ کھا پاتا۔\nپر دار بولی:”تم بہتر جانتی ہو۔لیکن آؤ، میری بات سنو اور شہد کا خیال چھوڑو۔میں پر دار ہوں، سالخوردہ ہوں، اور تجربہ رکھتی ہوں۔چھتے کی طرف جانا بہت مہنگا پڑے گا اور ممکن ہے تم کسی مصیبت میں گرفتار ہو جاؤ۔\nچیونٹی بولی:”اگر ممکن ہو تو اپنی مزدوری لو اور مجھے وہاں تک پہنچا دو۔اگر تم ایسا کرنے سے قاصر ہو تو زیادہ جوش نہ کھاؤ، مجھے کسی سرپرست کی ضرورت نہیں اور جو نصیحت کرتا ہے مجھے ایک آنکھ نہیں بھاتا۔\nپر دار بولی:”ممکن ہے کوئی ایسا نکل آئے جو تمھیں وہاں تک پہنچا دے لیکن اس میں کوئی بھلائی نظر نہیں آتی اور جس کام کا انجام اچھا نہ ہو، میں اس میں معاونت نہیں کرتی۔“\nچیونٹی بولی:”خوامخواہ خود کو خستہ نہ کرو۔میں تو آج ہر قیمت پر چھتے تک پہنچوں گی۔“\nپر دار نے اپنی راہ لی اور چیونٹی نے دوبارہ آواز لگائی:”کوئی ہے جواں مرد کہ مجھے شہد کے چھتے تک پہنچادے اور معاوضے میں ایک جَو مجھ سے وصول کر لے؟“\nاچانک ایک مکھی کا وہاں سے گذر ہوا۔\nاس نے کہا ”بے چاری چیونٹی! تمھیں شہد کی طلب ہے اور تمہیں اس کا حق ہے۔میں تمہاری آرزو برلاتی ہوں۔“\nچیونٹی بولی:”اللہ برکت دے، خدا تمہاری عمر دراز کرے۔تمھیں کہتے ہیں خیر خواہ جانور۔“ مکھی نے چیونٹی کو زمین سے اٹھایا اور اسے چھتے کے قریب بٹھا کر خود اُڑ گئی۔\nچیونٹی حد درجہ مسرور تھی۔کہنے لگی:”واہ واہ! کیسی سعادت ہے کیسا چھتا ہے، کیسی اچھی بو ہے، کیسا عمدہ شہد ہے کیا مزہ ہے اس میں۔\nاس سے بڑھ کر اور کیا خوش قسمتی ہو سکتی ہے۔چیونٹیاں کس قدر بد قسمت ہیں کہ گندم اور جَو جمع کرتی رہتی ہیں اور کس وقت بھی ان کا رخ شہد کے چھتے کی جانب نہیں ہوتا۔“\nچیونٹی نے اِدھر اُدھر سے کچھ شہد چاٹا اور آگے بڑھتی گئی حتیٰ کہ شہد کے حوض میں جا پہنچی اور اچانک اسے محسوس ہوا کہ اس کے ہاتھ پاؤں شہد سے چپک گئے ہیں اور اس کے لئے اپنی جگہ سے حرکت کرنا ممکن نہیں رہا۔\nاس نے اپنی نجات کے لئے جس قدر کوشش کی، بے نتیجہ رہی۔تب اس نے فریاد کی:”عجب طرح پکڑی گئی ہوں۔اس سے بڑھ کر اور کیا بدبختی ہوگی، اے لوگو! مجھے نجات دلاؤ۔ہے کوئی جواں مرد مجھے اس چھتے سے باہر نکال لائے اور میں اسے دو جَو انعام میں پیش کروں؟“\nپیشکش پہلے تھی اک جَو کی سو اب دو کی ہے، اس جہنم سے نکلنے کی یہی سوجھی ہے!\nعین اس وقت پر دار چیونٹی اپنے سفر سے واپس آ رہی تھی۔\nاسے اس حال میں دیکھ کر پر دار کو بڑا دکھ ہوا اور اس نے فوراً اس کو مصیبت سے نکالا۔پھر بولی:”میں تمہیں سرزنش نہیں کرنا چاہتی لیکن اتنی بات ضرور کہوں گی کہ زیادہ لالچ گرفتاری کا سبب بن جاتا ہے۔آج تو تمہارا نصیب بلندی پر تھا کہ میں اچانک یہاں پہنچ گئی لیکن آئندہ محتاط رہنا۔گرفتاری سے پہلے نصیحت کو غور سے سن لینا اور کسی مکھی سے مدد نہ مانگنا۔مکھی چیونٹی کی ہمدرد نہیں اور اس کے لئے چیونٹی کا خیر خواہ ہونا ممکن بھی کہاں ہے؟ “",
    "url": "https://www.urdupoint.com/kids/detail/moral-stories/naseehat-par-tawajah-do-2768.html?lang=ur"
  },
  {
    "story_id": "UP_0136",
    "story_title": "Do Jasoos - Article No. 2767",
    "story_text": "محمد اقبال شمس\nنام تو ان کا تھا سیٹھ نزاکت، مگر وہ تھے ایک موٹے جسم کے مالک۔یہی وجہ تھی کہ وہ روز صبح سویرے ورزش کے لئے قریبی پارک میں چلے جاتے تھے، تاکہ اپنا وزن کم کر سکے۔ایک دن وہ حسبِ معمول ورزش کر رہے تھے کہ اچانک انھیں محسوس ہوا جیسے کوئی چیز ان کے جسم سے ٹکرائی ہو۔انھوں نے فوراً پیچھے مڑ کر دیکھا تو دو آدمی ان کے پیچھے کھڑے ہوئے تھے۔\nان میں سے ایک نے ان کی کمر میں پستول لگا رکھی تھی۔\n”خبردار ہلنا نہیں۔“ ان میں سے ایک بولا۔\n”بھائی! کیسی بات کر رہے ہو۔بغیر ہلے بھلا کوئی ورزش کیسے کر سکتا ہے؟“ انھوں نے جواب دیا۔\n”ہم جیسا کہتے ہیں، بس ایسے ہی کرتے جاؤ۔“ اس بار دوسرا شخص بولا۔\n”ارے تو سیدھا سیدھا بولو کہ آپ لوگ مجھے کوئی نئی ورزش سکھانا چاہ رہے ہیں، اچھا ٹھیک ہے، بولیں اب کیا کرنا ہے۔\n“ وہ معصومیت سے بولے۔\n”خاموش! تمہیں معلوم نہیں ہے۔تم اغوا ہو رہے ہو۔“ وہ پستول ان کی کمر پر چبھوتے ہوئے بولا۔\n”ہیں! اغوا! وہ بھی دن دہاڑے۔“ وہ حیرت سے بولے۔\n”دن دہاڑے نہیں، بلکہ صبح سویرے۔اغوا کرنا ہمارا کام ہے اور کام کے لئے صبح سویرے ہی نکلا جاتا ہے۔وہ سامنے سفید رنگ کی کار نظر آ رہی ہے۔چپ چاپ اس میں بیٹھ جاؤ۔\nاگر کوئی چالاکی کی تو پھر مارے جاؤ گے۔“ پہلا شخص غصے سے بولا۔\n”دیکھو میرے پاس بھی کار ہے۔ایسا کریں، آپ لوگ چلیں، میں آپ لوگوں کے پیچھے آتا ہوں۔“\n”ہمیں بے وقوف سمجھ رکھا ہے۔زیادہ ہوشیاری دکھانے کی ضرورت نہیں، شرافت سے کار میں بیٹھو۔“ وہی شخص غصے سے بولا۔\nنہ چاہتے ہوئے بھی انھیں کار میں بیٹھنا پڑا۔ان کے بیٹھتے ہی کار فراٹے بھرتی ہوئی نہ معلوم منزل کی طرف روانہ ہو گئی۔\nفون کی گھنٹی مسلسل بج رہی تھی۔پاس ہی کرسی پر بیٹھا ہوا ایک شخص میز پر سر رکھ کر خراٹے لے رہا تھا۔جبکہ اس کا ایک اور ساتھی بھی میز کے دوسرے سرے پر سر رکھ کر سو رہا تھا۔فون کی گھنٹی پر وہ شخص ہڑبڑاتے ہوئے اُٹھا اور فون اُٹھاتے ہوئے بولا:”ہیلو! جی!!! کیا کہا، نلکے میں پانی نہیں آ رہا؟ تو آپ کسی پلمبر سے رابطہ کریں۔اب ہم نلکے میں گھس کر منہ سے پانی تو کھینچنے سے رہے۔\nدیکھیں! ہم نے یہ اشتہار ضرور دیا تھا کہ اپنے مسئلے ہم سے حل کروائیں، مگر اس طرح کے مزدوری والے مسئلے ہم حل نہیں کرتے ہیں۔“\nیہ کہہ کر اس نے بیزاری میں فون رکھ دیا۔اسی دوران اس کا دوسرا ساتھی بھی جماہی لیتا ہوا اُٹھ چکا تھا۔یہ دونوں دوست تھے۔ایک کا نام کلیم اور دوسرے کا نوید تھا۔نوکری نہ ملنے کی وجہ سے دونوں نے فیصلہ کیا کہ بیروزگاری سے بہتر ہے کہ کیوں نہ پرائیویٹ جاسوس بن جائیں۔\nپھر انھوں نے ایک دفتر کھول لیا اور اخبار میں اشتہار دے دیا تھا کہ اپنے مسئلے ہم سے حل کروائیں، مگر ابھی تک ان کی خدمات لینے کوئی نہیں آیا تھا۔\nوہ دونوں یونہی بیٹھے مکھیاں مار رہے تھے کہ اچانک دفتر کا دروازہ کھلا۔ایک پینتیس سالہ خاتون اندر داخل ہوئیں، جسے دیکھ کر دونوں کے چہروں پر خوشی کی ایک لہر دوڑ اُٹھی۔\nسیٹھ نزاکت کی اہلیہ عالیہ بیگم نے اپنے ملازم غفور سے پوچھا:”ارے تمہارے صاحب ابھی تک ورزش سے واپس نہیں آئے؟“\n”نہیں بیگم صاحبہ! صاحب تو ابھی تک نہیں آئے۔\nاسی دوران فون کی گھنٹی بجی۔غفور نے فون اُٹھایا۔\n”کون ہے؟“ اسی دوران عالیہ بیگم نے پوچھا۔\n”معلوم نہیں بیگم صاحبہ! آپ سے کوئی بات کرنا چاہ رہا ہے۔“\nعالیہ بیگم نے فون اُٹھایا تو دوسری طرف سے آواز آئی:”آپ کے شوہر ہمارے قبضے میں ہیں۔ہم نے ان کو اغوا کر لیا ہے۔“\n”کیا!!“ وہ چیخی اور فون ان کے ہاتھ سے گرتے گرتے بچا۔\n”میری بات دھیان سے سنو، فوراً پچیس لاکھ کا بندوبست کرو اور اپنا شوہر لے جاؤ۔ہم تھوڑی دیر بعد پھر فون کریں گے اور خبردار پولیس کو اطلاع دی تو بہت بڑا نقصان اُٹھاؤ گی۔“دوسری طرف سے فون منقطع ہو گیا۔اغوا کا سن کر انھیں جیسے سکتہ طاری ہو گیا تھا۔\n”ارے! کیا کہہ رہی ہو عالیہ! نزاکت کو کسی نے اغوا کر لیا ہے، مگر وہ اس کو اُٹھا کر کیسے لے گئے ہوں گے؟ وہ تو بہت وزنی ہے۔\n“عالیہ بیگم نے فون پر جب اپنی والدہ کو اپنے شوہر کے اغوا والی بات بتائی تو وہ بولیں۔\n”ارے امی جان! وہ ان کو گود میں اٹھا کر تھوڑی لے کر گئے ہوں گے، کار میں لے کر گئے ہوں گے۔“ عالیہ بیگم بولی۔\n”پولیس میں رپورٹ درج کروائی؟“\n”نہیں امی! انھوں نے پولیس کو بتانے سے منع کیا ہے۔“\n”پھر کیا کریں؟“ انھوں نے پریشانی میں پوچھا۔\nعالیہ بیگم نے کچھ سوچتے ہوئے کہا:”یاد آیا، کچھ دن پہلے میری نظروں سے ایک اشتہار گزرا تھا۔یہ پرائیویٹ جاسوس ہیں۔کیوں نہ ان کی خدمات لی جائیں؟“\n”ہاں یہ ٹھیک رہے گا۔“ والدہ نے بھی اس بات کی تائید کی۔\nپھر عالیہ بیگم ان کے دفتر جانے کے لئے روانہ ہو گئیں۔\nاپنے دفتر میں کسی خاتون کو آتا دیکھ کر دونوں جاسوس سیدھے ہو کر بیٹھ گئے۔\n”تشریف رکھیے۔“ کلیم نے عالیہ بیگم کو کرسی پر بیٹھنے کا اشارہ کرتے ہوئے کہا۔\n”شکریہ“ وہ کرسی پر بیٹھتے ہوئے بولیں۔پھر انھوں نے اپنا تعارف کروایا:”میرا نام عالیہ ہے۔آج صبح سویرے میرے شوہر سیٹھ نزاکت کو کسی نے اغوا کر لیا ہے اور انھوں نے پولیس کو بتانے کی صورت میں سنگین نتائج کی دھمکی دی ہے، اس لئے میں آپ لوگوں کی خدمت حاصل کرنے آئی ہوں۔\nآپ لوگ کسی طرح میرے شوہر کو ان بدمعاشوں کے چنگل سے چھڑا لیں۔“\n”بیگم صاحبہ! آپ پریشان نہ ہوں۔ان شاء اللہ بہت جلد آپ کے شوہر آپ کے گھر میں ہوں گے۔اب انھوں نے آپ کو دوبارہ فون کرنے کے لئے کب کہا ہے؟“\n”کل شام سات بجے۔“ انھوں نے بتایا۔\n”ٹھیک ہے، ہم کل شام پونے سات بجے آپ کے گھر پر ہوں گے۔آپ اپنے گھر کا پتا لکھوا دیں۔\n“عالیہ بیگم انھیں اپنے گھر کا پتا لکھوانے لگی۔\nدروازے پر گھنٹی مسلسل بج رہی تھی۔غفور نے جا کر دروازہ کھولا تو وہاں دو خواتین کو موجود پایا۔\n”جی! آپ کو کس سے ملنا ہے؟“\n”ہمیں بیگم عالیہ صاحبہ سے ملنا ہے۔“\n”اچھا آپ ٹھہریں، میں ابھی ان کو بلاتا ہوں۔“ یہ کہہ کر غفور اندر کی طرف چلا گیا۔\nتھوڑی دیر بعد عالیہ بیگم آئیں اور ان سے بولیں:” جی! فرمائیے میں نے آپ کو پہچانا نہیں کون ہیں آپ؟“ وہ انھیں غور سے دیکھتے ہوئے بولیں۔\n”ارے بیگم صاحبہ! آپ نے پہچانا نہیں؟ ہم ہیں پرائیویٹ جاسوس، آپ کل ہمارے دفتر آئیں تھی۔“\n”لیکن! آپ نے یہ حلیہ کیا بنایا ہوا ہے؟“ عالیہ بیگم نے حیرت سے پوچھا۔\n”ارے بیگم صاحبہ! یہ ہمارے کام کا ایک حصہ ہے، اچھا! ان لوگوں کو فون تو نہیں آیا؟“\n”نہیں نہیں ابھی نہیں آیا۔آپ لوگ اندر آئیں۔“ وہ ان دونوں کو گھر کے اندر لے کر آئیں۔\nابھی تھوڑی ہی دیر گزری ہو گی کہ اچانک فون کی گھنٹی بجی۔\n”ہیلو“ ایک جاسوس نے رسیور کان سے لگاتے ہوئے کہا۔\n”آپ بیگم نزاکت بول رہی ہیں“ دوسری طرف سے آواز آئی۔\n”جی میں بیگم نزاکت بول رہی ہوں۔“\n”آپ کی آواز کل سے کچھ مختلف سی لگ رہی ہے۔“ دوسری طرف سے حیرانگی تھی۔\n”جی! دراصل میں رات بھر روتی رہی ہوں، اس وجہ سے آواز مختلف لگ رہی ہو گی۔\nاچھا یہ بتائیں پیسے کب اور کہاں لانے ہیں؟“\n”ہاں! یہ ہوئی نہ کام کی بات۔“ پھر وہ اسے پتا سمجھانے لگا۔\nدونوں جاسوس جو عورتوں کے حلیے میں تھے۔عالیہ بیگم کے ساتھ کار میں بیٹھ کر اغوا کاروں کے بتائے ہوئے پتے پر پہنچے اور عالیہ بیگم سے کہا:”بیگم صاحبہ! آپ ہمارا یہیں کار میں بیٹھ کر انتظار کریں، ہم سیٹھ صاحب کو ان بدمعاشوں کے چنگل سے چھڑوا کر ابھی لاتے ہیں۔\nیہ کہہ کر وہ دونوں بریف کیس تھامے آگے کی طرف بڑھنے لگے۔\nان دونوں کو آتا ہوا دیکھ کر باس بولا:”آخر وعدے کے مطابق آپ آ گئیں، لیکن! آپ دونوں میں سے بیگم نزاکت کون ہے؟“\nوہ دو خواتین کو دیکھ کر حیران رہ گیا تھا۔\n”میں ہوں۔“ ایک جاسوس آگے بڑھتے ہوئے بولا:”اور یہ میری جڑواں بہن ہیں۔اس لئے ہر وقت میرے ساتھ جڑی رہتی ہیں۔\nباس بولا:”ٹھیک ہے۔“\n”آپ کی ڈیمانڈ کے مطابق میں پیسے لے آئی ہوں۔سیٹھ صاحب کو فوراً چھوڑ دیں۔“ وہ انھیں بریف کیس دیتے ہوئے بولا۔\n”رقم تو پوری ہے ناں؟“ باس بریف کیس کھول کر رقم دیکھتے ہوئے کہا۔\n”پوری رات نوٹ گن گن کر رکھے ہیں اس میں۔“ وہ پُراعتماد لہجے میں بولا۔\n”بشیرے! اندر سے سیٹھ صاحب کو لے کر آؤ۔\nباس بریف کیس اپنے ایک ساتھی کو پکڑاتے ہوئے بولا۔بشیرا فوراً اندر گیا اور سیٹھ صاحب کو لے کر باہر آیا۔\n”یہ دیکھیں سیٹھ صاحب! آپ کی بیوی آپ سے کتنی محبت کرتی ہیں کیسے رقم لے کر بھاگی بھاگی آ گئیں آپ کو چھڑانے کے لئے۔“ باس سیٹھ سے بولا۔\nلیکن! یہ تو میری بیوی نہیں ہے۔“ سیٹھ صاحب نے ان کو حیرانگی سے دیکھتے ہوئے کہا۔\n”کیا!!!“ یہ سن کر باس اچھل کر رہ گیا۔\nوہ ان کا ہاتھ دباتے ہوئے بولا:”ارے کیا ہو گیا ہے آپ کو؟ چند دنوں میں اپنی بیوی کو ہی بھول گئے ارے میں آپ کی بیوی ہوں۔“ سیٹھ نزاکت اسے حیرت سے دیکھا اور آگے بڑھ گئے۔\nاس سے پہلے کے دونوں جاسوس سیٹھ نزاکت کو لے کر جاتے کہ اچانک اندر سے بشیرا بھاگتے ہوئے آیا اور چیختے ہوئے بولا:”باس! نوٹ نقلی ہیں۔\nیہ سن کر باس ہکا بکا رہ گیا اور دھاڑ کر بولا:”ہمارے ساتھ دھوکا، پکڑو انھیں بچ کر جانے نہ پائیں۔“\nاس سے پہلے کہ اس کے ساتھی سیٹھ نزاکت پر قابو پاتے، نوید نے فوراً جیب سے ایک تھیلی نکالی اور اسے ان کی طرف اُچھال دی۔اس تھیلی میں پسی ہوئی لال مرچیں تھیں۔مرچیں فضا میں پھیل چکی تھیں جو ان لوگوں کی آنکھوں میں گھسنے لگیں اور پھر ان کی چیخیں فضاؤں میں گونجنے لگیں۔دونوں جاسوس سیٹھ نزاکت کو لے کر کار کی طرف دوڑے۔اسی دوران پولیس بھی پہنچ گئی، جنھیں انھوں نے پہلے ہی اطلاع کر دی تھی۔باس اپنے ساتھیوں کے ساتھ اپنے منطقی انجام کو پہنچ گیا۔جب کہ دونوں جاسوس اپنے پہلے مشن کی کامیابی پر خدا کا شکر ادا کرنے لگے۔",
    "url": "https://www.urdupoint.com/kids/detail/moral-stories/do-jasoos-2767.html?lang=ur"
  },
  {
    "story_id": "UP_0137",
    "story_title": "Parinday Ka Tohfa - Article No. 2766",
    "story_text": "ناصر محمود فرہاد\nکسی گاؤں میں دینو نام کا ایک کمہار رہا کرتا تھا۔دینو اپنے کام میں بہت ماہر تھا۔مٹی سے بڑے خوبصورت اور پائیدار برتن بنانا جانتا تھا۔ایک دفعہ اس کے بنائے ہوئے ایک برتن کی خوبصورتی سے متاثر ہو کر گاؤں کے سخی زمیندار نے اسے ایک چھوٹا سا کھیت تحفے میں دے دیا۔اب دینو تو کمہار تھا۔وہ برتن بنانا تو جانتا تھا، مگر وہ تو کھیتی باڑی کے کام سے بالکل واقف نہ تھا۔\nاسے بس یہ معلوم تھا کہ کھیت میں ہل چلا کر اگر بیج بو دیا جائے تو فصل اُگ آتی ہے۔اس نے کھیت میں ہَل تو چلا دیا، مگر اب سوچ میں پڑ گیا۔\nپھر وہ فوراً بازار گیا اور بازار میں اسے جو بیج اچھا لگا، وہ اُٹھا لایا۔وہ سیدھا اپنے کھیت میں پہنچا اور سارے بیج پورے کھیت میں پھیلا دیے۔\nدینو کمہار نے جو بیج لگائے تھے وہ کسی سبزی یا پھل کے نہیں، بلکہ پھولوں کے تھے۔\nاس لئے کچھ ہی دن بعد اس کے پورے کھیت میں ہر طرف پھول ہی پھول کھل گئے۔ہر رنگ اور ہر خوشبو کے انتہائی خوبصورت پھول تھے۔\nدینو کمہار اپنی اتنی شاندار فصل پر فخر کرتے نہ تھکتا تھا۔پہلے تو سب حیران ہوئے، لیکن بعد میں انھیں کمہار کے زرخیز کھیت پر رشک آنے لگا۔جلد ہی دینو کے اس رنگ برنگ خوبصورت کھیت کی شہرت چاروں طرف پھیل گئی۔\nاس گاؤں کے قریبی جنگل کے پار اونچی اونچی پہاڑیاں تھیں۔\nسب سے اونچے پہاڑ کے ایک غار میں ایک بوڑھا دیو رہا کرتا تھا۔اس دیو کے پاس ایک بہت بڑا عجیب و غریب پرندہ تھا۔پرندہ اس لئے کہ اس کے بڑے بڑے پَر تھے، مگر اس کی ٹانگیں چار تھیں اور وہ کسی بڑے سے گینڈے کی طرح موٹی موٹی تھیں۔دُم پَروں کی بجائے کسی اونٹ کی دم کی طرح چھوٹی سی تھی۔چونچ کی جگہ کسی ہاتھی کی طرح اس کی لمبی سی سونڈ تھی۔اس پرندے کا جسم بہت بڑا تھا، مگر وہ اُڑتا بہت تیز تھا۔\nایک دن یہ پرندہ اُڑتا ہوا دینو کمہار کے کھیت کی طرف نکل آیا۔اس نے جو اتنا خوبصورت کھیت دیکھا تو اس کا جی للچا گیا۔وہ دینو کے کھیت میں اُتر گیا اور پھولوں کے پودوں کے بیچ اُچھل کود کرنے لگا۔اسے دیکھ کر دینو فوراً اپنے کھیت کی طرف بھاگا۔پرندہ اتنا بڑا تھا کہ دینو ایک ہی نظر میں اس کو پورا نہ دیکھ سکا۔ویسے بھی پھولوں کے بڑے بڑے پودوں کی وجہ سے وہ اسے اچھی طرح نظر نہیں آ رہا تھا۔\nجب دینو نے اس کی موٹی موٹی ٹانگوں کو دیکھا تو سمجھا کہ گینڈے اس کے کھیت میں گھس گئے ہیں۔جب وہ تھوڑا آگے گیا تو اس نے پرندے کی سونڈ کو لہراتے دیکھا تو سمجھا کہ اس کے کھیت میں موٹے موٹے کیڑے گھس آئے ہیں۔وہ سوچنے لگا کہ اب ان کیڑوں کو کیسے ماروں۔ابھی وہ یہ سوچ ہی رہا تھا کہ پرندے نے اُڑنے کے لئے اپنے بڑے بڑے پر پھڑپھڑائے۔ان کی وجہ سے ہوا اتنی تیز چلی کہ دینو اُڑ کر دور جا گرا اور بے ہوش ہو گیا۔\nجب اس کو ہوش آیا تو پرندہ اُڑ چکا تھا۔دینو کو یہ سب خواب سا لگا۔وہ چپ چاپ گھر لوٹ آیا۔چند دن بعد وہ پرندہ ایک بار پھر دینو کمہار کے کھیت میں گھس گیا اور پھول کھانے لگا۔اب تو دینو کو اس پر بہت غصہ آیا اور وہ اسے مارنے کے لئے اس کی طرف لپکا۔دینو کو یوں چیختے چلاتے دیکھ کر پرندے نے بھی وہاں سے بھاگ جانے میں ہی عافیت جانی۔جب وہ اُڑنے لگا تو دینو کے ہاتھ میں اس کی چھوٹی سی دُم آ گئی جسے اس نے مضبوطی سے پکڑ لیا۔\nپرندہ چونکہ بہت بڑا تھا، اس لئے دینو اس کو تو نہ روک سکا، مگر خود اس کے ساتھ ہی لٹکا رہ گیا۔پرندہ اسے اُڑا کر اپنے ساتھ لے کر دیو کے غار میں پہنچ گیا۔اسے دیکھتے ہی دیو پرندے سے پوچھا:”یہ تم کیا چیز اپنے ساتھ لے آئے ہو؟“\nپرندہ بولا:”میں اس احمق کمہار کے کھیت میں مزے سے خوشبودار پھول کھا رہا تھا جو مجھے بہت پسند ہیں، مگر یہ وہاں شور کرتا پھر رہا تھا۔\nجب میں اڑنے لگا تو یہ میری دُم کے ساتھ چپک کر یہاں پہنچ گیا۔“\nپرندے کی بات سن کر بوڑھا دیو بہت ہنسا۔اسے دینو کمہار کی بے وقوفی پر بہت ہنسی آ رہی تھی۔دینو خود اس وقت غار کے ایک کونے میں دُبکا خوف کے مارے تھرتھر کانپ رہا تھا۔بوڑھے دیو نے دینو کو اچھا سا کھانا کھلایا اور پھر دو مٹکے بھر کر گندم دی جو سونے کی تھی اور پرندے سے کہا:”جاؤ، اس آدم زاد کو اس کے گھر چھوڑ آؤ۔\nجب دینو واپس اپنے گھر پہنچا تو اس کی بیوی نے پوچھا:”تم صبح سے کہاں غائب تھے۔میں کھیت پر بھی دیکھ آئی، تم کہیں نہیں ملے۔“\nجواب میں دینو نے گندم سے بھرے ہوئے مٹکے اسے دکھائے اور پرندے کی ساری کہانی سناتے ہوئے بتا دیا کہ یہ ساری گندم اسے ایک دیو نے دی ہے۔گندم دیکھ کر اس کی بیوی بہت حیران ہوئی۔وہ اسے عام سی گندم سمجھی، اس لئے اس نے پہلے اسے بھوننے کی کوشش کی، لیکن جب کچھ نہیں ہوا تو دینو کمہار بولا:”رہنے دو ہم سے بھوننے کی بجائے اُبال کر کھا لیتے ہیں۔\nمجھے بہت بھوک لگ رہی ہے۔“\nاس کے بعد وہ اسے کافی دیر اُبالتے رہے۔اس کے بعد بھی وہ نرم نہ ہوئی۔جب یہ گندم اُبل بھی نہ سکی تو دینو اور اس کی بیوی نے اسے کچا ہی کھانے کی کوشش کی۔اس کوشش میں ہر طرف سے ناکام ہو کر آخر دینو بولا:”یہ سب بے کار ہے۔یہ گندم جتنی خوبصورت نظر آتی ہے، اتنی ہے بے فائدہ ہے۔“\nآخر تنگ آ کر دینو نے یہ ساری گندم باہر کچرے میں پھینک دی اور خود دونوں میاں بیوی اپنے عام سے چاول اُبال کر کھانے لگے۔\nاس سے پیٹ بھر اور مزے سے گہری نیند سو گئے۔\nاس بستی میں ایک سنار بھی رہتا تھا۔ایک دن اس کے پاس ایک عورت آئی۔اس کو اپنے لئے ایک انگوٹھی بنوانا تھی۔اس وقت اتفاق سے سنار کے پاس آگ جلانے اور سونا پگھلانے کے لئے کوئلہ موجود نہ تھا، اس لئے اس نے عورت سے کہا:”میرے پاس اس وقت کوئلہ نہیں ہے۔دینو کمہار اپنے برتن پکانے کے لئے بھٹی جلاتا ہے۔\nاس کے پاس بہت کوئلہ ہو گا۔تم جا کر اس سے کچھ کوئلے لے آؤ پھر میں تمہاری انگوٹھی بنا دیتا ہوں۔“\nسنار کی بات سن کر عورت دینو کمہار کے گھر کی طرف چل پڑی۔دینو کے گھر کے باہر کچرے کا ایک ڈھیر تھا، جس پر دینو اپنے استعمال شدہ کوئلے پھینک دیتا تھا۔عورت نے سوچا دینو سے مانگنے کی بجائے میں کچھ کوئلے یہیں کچرے سے اِکٹھا کر لیتی ہوں۔یہ سوچ کر وہ کچرے کے ڈھیر سے کوئلے کریدنے لگی۔\nاس کوشش میں اچانک اسے وہ سنہری گندم کے دانے دکھائی دیے جو بوڑھے دیو نے دینو کمہار کو دیے تھے اور اس نے وہ اپنی بے وقوفی سے کچرے کے ڈھیر پر پھینک دیے تھے۔\nعورت نے حیران ہوتے ہوئے وہ گندم کے دانے بھی اُٹھا لیے اور جا کر سنار کو دے دیے۔سنار انھیں دیکھتے ہی پہچان گیا کہ یہ سونا ہے۔اس کے پوچھنے پر عورت نے ساری کہانی سنا دی کہ یہ اسے دینو کمہار کے کچرے کے ڈھیر سے ملے ہیں۔\nسنار نے اس عورت کو تو روانہ کیا اور خود بھاگتا ہوا سیدھا اس کچرے کے ڈھیر پر پہنچ گیا۔وہ جلدی جلدی اس کچرے کو کریدنے لگا۔جلد ہی اس نے ساری گندم اِکٹھی کر لی جو دو مٹکوں کے برابر تھی۔\nاتنی دیر میں دینو کمہار بھی اپنے کسی کام سے باہر نکلا تو اس کی نظر سنار پر پڑ گئی۔کچرے سے گندم اِکٹھی کرتے دیکھ کر وہ چلایا:”ارے بے وقوف سنار! اسے پھینک دو، یہ گندم کسی کام کی نہیں۔\nنہ تم اسے بھون سکتے ہو، نہ اُبال سکتے ہو، نہ چبا سکتے ہو۔یہ بالکل بے کار ہے۔“\nسنار ہنستے ہوئے بولا:”بے وقوف میں نہیں، بلکہ تم ہو۔یہ گندم نہیں بلکہ سونا ہے۔“\nاس کی بات سن کر دینو بہت حیران بلکہ پریشان ہوا اور بولا:”یہ گندم میری ہے۔میرے کچرے کے ڈھیر پر پڑی ہے۔تم یہ مجھے واپس کر دو۔یہ مجھے اس بوڑھے دیو نے دی تھی، جہاں وہ بڑا سا پرندہ مجھے لے کر گیا تھا۔\n“ اس کے بعد اس نے سنار کو پرندے اور دیو کی ساری کہانی سنا دی۔\nیہ سن کر سنار کے دل میں بھی لالچ آ گیا اور وہ کہنے لگا:”میں یہ سنہری گندم ایک شرط پر واپس کروں گا۔وہ یہ کہ تم مجھے بھی اس بوڑھے دیو سے اتنا ہی سونا لے کر دو۔“\nدینو نے ہامی بھر لی۔چند دن بعد ایک دفعہ پھر دینو کو وہی بڑا سا پرندہ اپنے کھیت میں دکھائی دیا۔اس نے فوراً سنار کو بلا بھیجا۔\nپرندے کو دیکھ کر سنار حیران رہ گیا۔جب پرندہ واپس جانے کے لئے اُڑنے لگا تو دینو نے اُچھل کر اس کی دُم پکڑ لی اور اس کے ساتھ لٹک گیا۔سنار نے بھی دینو کی ٹانگیں پکڑ لیں۔جب پرندہ ہوا میں اُڑا تو ایک عجیب نظارہ تھا۔دینو کمہار پرندے کی دُم پکڑے لٹک رہا تھا جب کہ سنار اس کی ٹانگوں کے ساتھ لٹک رہا تھا۔\nسنار تو اس سونے کے خوابوں میں ڈوبا ہوا تھا جو اسے بوڑھے دیو سے ملنے والا تھا۔\nجب پرندہ آسمان پر کافی اوپر چلا گیا تو اچانک سنار کے دل میں نہ جانے کیا آئی ،اس نے دینو سے پوچھا:”مجھے یہ تو بتاؤ کہ ایک مٹکے میں کتنا سونا آ جاتا ہے؟“\n”اتنا زیادہ․․․․“ دینو کمہار نے اسے ہاتھ پھیلا کر بتاتے ہوئے کہا۔جونہی اس نے ہاتھ چھوڑے۔پرندے کی دُم اس کے ہاتھ سے نکل گئی اور دونوں تیزی سے زمین پر واپس گر گئے۔سنار پہلے گرا اور دینو اس کے اوپر۔سنار تو زمین پر گرتے ہی مر گیا، لیکن دینو چونکہ اس کے اوپر گرا تھا، اس لئے وہ بچ تو گیا ، مگر اسے کافی چوٹیں آئیں۔\nواقعی ”لالچ بُری بَلا ہے۔“ سنار نے سونے کی لالچ کی اور اس کو سزا مل گئی۔",
    "url": "https://www.urdupoint.com/kids/detail/moral-stories/parinday-ka-tohfa-2766.html?lang=ur"
  },
  {
    "story_id": "UP_0138",
    "story_title": "Rangat - Article No. 2765",
    "story_text": "سعدیہ رضا، رحیم یار خان\n”حسن! تمہیں سر واصف اسٹاف روم میں بلا رہے ہیں۔“چپڑاسی نے کمرہ جماعت میں داخل ہو کر کہا۔حسن اسٹاف روم میں پہنچا تو سر واصف نے پوچھا:”حسن! کس بات پر آپ کی احمد سے لڑائی ہوئی ہے؟“\nحسن نے کہا:”سر! آپ جانتے ہیں کہ آصف ہماری کلاس میں نیا طالب علم ہے۔اکثر بچے اس کی گہری سانولی رنگت کی وجہ سے اس کا مذاق اُڑاتے ہیں۔\nاحمد، آصف کا مذاق اُڑا رہا تھا۔میں نے احمد کو سمجھانے کی کوشش کی تو وہ مجھ سے لڑ پڑا۔\n”اچھا ٹھیک ہے، آپ جائیں میں کل بات کروں گا۔“\nاگلے دن سبق ختم ہوا تو سر واصف نے بچوں کو سمجھاتے ہوئے کہا:”جس شکل و صورت کے ساتھ ہم پیدا ہوتے ہیں، وہ اللہ تعالیٰ کی تخلیق کردہ ہوتی ہے۔چاہے ہمارا رنگ گورا ہو یا کالا، ہمیں اس سے کوئی فرق نہیں پڑتا۔انسان اپنے اچھے اعمال سے خود کو خوبصورت بنا سکتا ہے۔یڈ کی گھنٹی بجی تو سر واصف کلاس سے باہر چلے گئے۔\nاحمد کو اپنی غلطی کا احساس ہو گیا تھا۔اس نے آصف سے معافی مانگی۔اس کے ساتھ ہی دیگر بچوں نے بھی آصف سے معافی مانگی اور آئندہ تنگ نہ کرنے کا وعدہ کیا۔",
    "url": "https://www.urdupoint.com/kids/detail/moral-stories/rangat-2765.html?lang=ur"
  },
  {
    "story_id": "UP_0139",
    "story_title": "4 Ajeeb Behnain - Article No. 2763",
    "story_text": "راحیلہ سمیر\nآج ہم ”فہمی خاندان“ کی چار بہنوں سے آپ کی ملاقات کروا رہے ہیں۔یہ چار بہنیں بہت مشہور ہیں۔چاروں مختلف قسم کی فطرت کی مالک ہیں۔آپ حیران ہوں گے کہ یہ کون ہیں اور یہ کہاں رہتی ہیں؟ تو جان لیجیے ان کا تعلق اردو گرامر میں ”لاحقوں“ کے ایک گروہ سے ہے اور ان سب کے آخر میں ”فہمی“ آتا ہے۔\nیعنی یہ فہم و فراست قبیلے سے ہیں اور ہمارے فہم و گمان میں رہتی ہیں۔ان کے نام خوش فہمی، غلط فہمی، کم فہمی اور معاملہ فہمی ہیں۔آئیے ان سے ملاقات کرتے ہیں۔سب سے پہلے خوش فہمی بہن نے ہنستے ہوئے اپنا تعارف کرایا۔\n”میں ہوں خوش فہمی، اس لئے میرے چہرے پر ہر وقت لڈو پھوٹتے رہتے ہیں۔چونکہ میں بہت خوش فہم ہوں، چنانچہ میں ہر وقت مثبت باتیں سوچتی ہوں۔\nمیں جس کے دماغ میں سما جاؤں، اسے اپنا آپ بہت اچھا لگتا ہے۔اسے اپنی شکل و صورت، لباس اور ذہانت دوسروں سے بہتر لگتی ہے۔میری موجودگی کی وجہ سے لوگوں کو اپنی ہر بات اہم لگنے لگتی ہے اور دوسرے لوگ اپنے سے کم تر لگنے لگتے ہیں۔خوش فہم آدمی صرف ”میں، میں اور میں“ ہی کرتا رہتا ہے۔ویسے میں کسی قسم کی تخریب کاری میں ملوث نہیں ہوں، البتہ میں کم ظرف لوگوں کے دماغ میں بلاوجہ کا غرور پیدا کر سکتی ہوں۔\nمجھ سے بچنے کا ایک ہی طریقہ ہے کہ حقیقت پسند بنیں۔“\nمیڈم خوش فہمی نے بات مکمل کی تو غلط فہمی بول اُٹھی:”میرا نام غلط فہمی ہے۔میں مانتی ہوں کہ میں غلط ہوں مگر لوگ مجھے صحیح سمجھتے ہیں۔انھیں بڑی دیر بعد میری اصلیت کا پتا چلتا ہے جب تک پانی سر سے گزر چکا ہوتا ہے۔میں جس کے دماغ میں سما جاؤں وہ دوسروں سے رشتے توڑ لیتا ہے۔میری وجہ سے گھروں میں بہت فساد برپا ہوتے ہیں۔\nمیں نے بادشاہوں کے درمیان بہت جنگ و جدل اور قتل و غارت کرائیں ہیں۔میں دو دوستوں کے درمیان آ کر ان میں جدائی ڈال دیتی ہوں۔میری وجہ سے لوگ ایک دوسرے کی شکل نہیں دیکھتے۔“\nغلط فہمی کی خطرناک باتیں سن کر میں نے پوچھا:”تو پھر آپ آتی کیوں ہیں؟“\nغلط فہمی نے کہا:”مجھے لگتا ہے کہ لوگ ہر وقت میری برائیاں کرتے رہتے ہیں۔میرے دوست مجھ سے مخلص نہیں ہیں۔\nلوگ مجھے برا بھی کہتے ہیں اور میری نقل بھی کرتے ہیں۔میری سہیلی بدگمانی بیگم مجھے اپنے ساتھ لوگوں کے دماغ میں ڈال دیتی ہے۔یوں میں بدگمانی بیگم کے ساتھ مل کر لوگوں کو ذہنی مریض بنا دیتی ہوں۔لوگ تنہا ہو جاتے ہیں۔ذرا ذرا سی بات کو بڑھا کر رائی کا پہاڑ بنا لیتے ہیں۔پھر خوب تماشے ہوتے ہیں۔بیٹا اپنے باپ کی اور ایک بھائی اپنے دوسرے بھائی کی شکل نہیں دیکھتا۔\n”توبہ توبہ آپ بہت غلط کام کرتی ہیں۔آپ سے بچنے کا طریقہ کیا ہے؟“ ہم نے پریشانی کے عالم میں پوچھا۔\n”مجھ سے بچنے کا ایک ہی طریقہ ہے جیسے ہی میں آپ کے دماغ میں پہنچوں، آپ فوراً معاملے کو بات چیت کے ذریعے حل کر لیں۔مذاکرات سے بڑے مسئلے حل ہو جاتے ہیں۔منہ بنا کر ایک طرف نہ ہو جائیں، بلکہ مقابل کو سمجھنے کی کوشش کریں۔\nآپس میں کبھی تعلق نہ توڑیں۔قرآن مجید میں بھی اس بات کی تنبیہ کی گئی ہے کہ بُرے خیال سے بچو، بعض گمان گناہ ہوتے ہیں۔اپنے ناراض دوستوں سے ضرور پوچھیں کہ وہ آپ سے ناراض کیوں ہیں؟ اگر انھیں کوئی غلط فہمی ہے تو فوراً اسے دور کریں۔اس طرح آپ آپس کی دوستی کو بچا لیں گے۔“\n”شکریہ“ ہم نے سکھ کی سانس لی جو کے غلط فہمی کی خطرناک باتوں کی وجہ سے کہیں اٹک گئی تھی۔\nاب کم فہمی نے اپنا تعارف کرایا:”میرا نام کم فہمی ہے، کیونکہ مجھے کسی بات کا فہم نہیں ہے، اس لئے میرے زیادہ تر فیصلے غلط ہوتے ہیں۔میں ان لوگوں کے دماغ میں رہتی ہوں جو سست ہوتے ہیں اور اپنے علم میں اضافے کے لئے زحمت نہیں کرتے۔ان میں زیادہ تر وہ طالب علم بھی ہیں جو کتابیں اور رسائل نہیں پڑھتے۔ان کا علم محدود رہ جاتا ہے۔انھیں اچھے اور بُرے کی پہچان نہیں ہوتی، اس لئے ایسے لوگ بہت دھوکے کھاتے ہیں۔\nیہ بہت دیر میں سمجھ دار ہوتے ہیں۔میری وجہ سے یہ اچھے لوگوں سے بُرا اور بُروں سے اچھا سلوک کرتے ہیں اور ہمیشہ نقصان اُٹھاتے ہیں۔بعد میں اپنی حماقت پر افسوس بھی ہوتا ہے، مگر مطالعہ نہیں ہوتا ان سے۔“\n”اچھا جی! آپ اتنی اونچی آواز سے بات کیوں کر رہی ہیں؟“ ہم نے کم فہمی سے کہا۔\n”مجھے لگتا ہے کہ چلا کر بات کرنے سے لوگ غور سے بات سنتے ہیں۔\n“ ہمیں کم فہمی کی بات پر ہنسی آئی۔\n”ایسا ہر گز نہیں ہے۔“ ہم نے کم فہمی کو سمجھاتے ہوئے کہا:”جو ٹھہر ٹھہر کر آہستہ آواز میں بولتے ہیں ان کی بات زیادہ توجہ سے سنی جاتی ہے۔“\n”معافی چاہتی ہوں مجھے اس کا علم نہ تھا۔“ کم فہمی نے معصومیت سے کہا۔\nاس کے بعد معاملہ فہمی نے اپنا تعارف نہایت دلکش، اور خوبصورت نرم لہجے میں کرایا:”مجھے معاملہ فہمی کہتے ہیں۔\nمیں بہت دور اندیش اور سمجھ بوجھ والی ہوں۔میں انھی کہ دماغوں میں رہتی ہوں جو بہت مطالعہ کرتے ہیں۔میں بہت حقیقت پسند ہوں۔میں دوسروں کے تجربات سے فائدہ اُٹھاتی ہوں۔میں لوگوں کی فطرت اور مزاج دیکھ کر بات کرتی ہوں۔میں کوشش کرتی ہوں کہ خوش فہمی اور غلط فہمی کو کسی کے سر میں داخل نہ ہونے دوں اور اپنی چھوٹی بہن ”کم فہمی“ کو اسکول بھیجوں اور مطالعے کی عادت ڈالوں۔“\nآپ بتائیے، آپ نے اپنے دماغ میں کس فہمی کو بٹھا رکھتا ہے؟ اگر غلط فہمی، خوش فہمی یا کم فہمی ہے تو اسے فوراً نکال باہر کریں اور معاملہ فہمی کو اپنے دماغ میں جگہ دیں۔“",
    "url": "https://www.urdupoint.com/kids/detail/moral-stories/4-ajeeb-behnain-2763.html?lang=ur"
  },
  {
    "story_id": "UP_0140",
    "story_title": "Circus Ka Ghora - Article No. 2761",
    "story_text": "جدون ادیب\nجوکی ایک کم عمر گھوڑا تھا، جس نے سرکس کی دنیا میں آنکھ کھولی، مگر اسے سرکس پسند نہیں تھا۔اسے آزاد رہنا پسند تھا۔اس کی ماں چاہتی تھی کہ جوکی سرکس کے کرتب سیکھنے میں دلچسپی لے۔اسے ڈر تھا کہ جوکی کو ناکارہ سمجھ کر کمپنی والے بیچ نہ دیں۔وہ سرکس میں پیدا ہونے والے اکثر جانور فروخت کر دیا کرتے تھے۔جوکی کی ماں کا خیال تھا کہ اگر وہ کرتب سیکھ کر اپنی افادیت ظاہر کر دے تو وہ سرکس کی دنیا کا مستقل حصہ بن کر میرے پاس رہ سکتا ہے۔\nآج بھی ماسٹر نے جوکی کو کرتب سکھانے کی کوشش کی تو اس نے دلچسپی نہیں لی، جس سے ماسٹر بہت مایوس ہوا تھا۔\nجوکی کی ماں مالکوں کے اشارے سمجھتی تھی۔اگر جوکی یہی روش برقرار رہی تو وہ مالکوں کی نظر میں ناکارہ بن سکتا ہے۔\nاس نے سوچا، میں نے آج تک جوکی کے ساتھ سختی کی ہے۔اب اسے پیار سے سمجھاؤں گی۔جوکی ایک کم عمر اور خوبصورت گھوڑا تھا۔سرکس میں آنے والے بچے اسے بہت پسند کرتے تھے۔\nوہ جوکی کو دیکھ کر تالیاں پیٹتے، شور شرابا کرتے، نوٹ اور سکے پھینک کر اپنی خوش کا اظہار کرتے تھے۔مگر مالک اس سے آگے چاہتے تھے۔جوکی اگر مزید کچھ مزاحیہ تماشے کرتا یا کرتب دکھاتا تو بچوں کے ذریعے سرکس کی مشہوری بڑھ سکتی تھی۔جوکی اپنے والدین کا فرمانبردار تھا۔ماں جب اس کے سامنے رونے لگی تو اس نے وعدہ کر لیا کہ وہ اب کرتب سیکھے گا۔\nہنر حاصل کرے گا اور اسی فن میں ماہر ہونے کی کوشش کرے گا۔\nاگلے دن مشق کے بعد جوکی کو ماسٹر نے سیڑھی پر چڑھنے کا اشارہ کیا تو وہ اطمینان سے سیڑھی پر چڑھ گیا اور اس نے اپنا توازن بھی برقرار رکھا۔یہ دیکھ کر ماسٹر بہت خوش ہوا۔اب اس نے ذرا اونچی سیڑھی رکھی تو جوکی اس پر بھی چڑھ گیا۔یہ دیکھ کر ماسٹر کی خوشی کی انتہا نہ رہی۔\nجوکی نے کچھ ہی دنوں میں کافی کرتب سیکھ لیے۔\nاس کے کمالات تماشائیوں نے دیکھے تو بہت پسند کیے۔لوگ پہلے سے زیادہ تعداد میں آنے لگے۔جوکی کی ماں بہت خوش تھی۔اس کا بیٹا بہت بہادر اور ہونہار تھا۔اب دونوں مل کر میدان میں اُترتے تھے۔آخر سرکس تمام ہوا اور کمپنی والوں نے دوسرے شہر جانے کے لئے تیاری شروع کر دی۔\nاس مرتبہ کمپنی نے جس قصبے میں ڈیرہ جمایا تھا، اس کے نزدیک ہی ایک گھنا جنگل تھا۔\nجوکی نے جنگل کا سنا تو اس نے جنگل کی سیر کی ٹھان لی۔کمپنی والے خیمے لگا رہے تھے۔سامان اِدھر اُدھر کر رہے تھے۔جوکی نے موقع دیکھا اور اصطبل کے عقبی راستے سے نکلا اور جنگل کی طرف روانہ ہو گیا۔بہت دیر چلنے کے بعد وہ جنگل میں داخل ہو گیا۔جنگل کا الگ ہی نظارہ تھا۔جوکی تو جیسے پاگل ہی ہو گیا۔ابھی وہ فطرت کے نظاروں سے پوری طرح لطف اندوز بھی نہیں ہوا تھا کہ اسے اپنے نزدیک ایک آہٹ محسوس ہوئی۔\nاس نے مڑ کر دیکھا تو دہل کر رہ گیا۔\nکچھ ہی فاصلے پر ایک شیر اس پر نظریں جمائے حملے کے لئے پَرتول رہا تھا۔جیسے ہی شیر کو احساس ہوا کہ جوکی نے اسے دیکھ لیا ہے، اس نے ایک جست بھری اور خطرناک انداز سے جوکی کی طرف بڑھا۔خطرے کو بھانپ کر جوکی پہلے ہی چوکنا ہو گیا تھا، اس نے بھی دوسرے لمحے مخالف سمت میں چھلانگ لگائی اور تیزی سے دوڑا، مگر شیر لمحوں میں اس کے قریب پہنچ گیا اور اس نے رفتار تیز کی، جوکی نے خود کو بچایا اور سامنے آنے والے درخت پر چڑھتا چلا گیا۔\nاس نے دو شاخوں کے درمیان خود کو متوازن کیا، ایک شاخ چرچرائی، جوکی نے اپنا وزن دوسری شاخ پر منتقل کیا اور شاخوں پر مضبوطی سے پاؤں پھنسا لیے۔نیچے کھڑا شیر پھٹی پھٹی نظروں سے درخت پر چڑھے جوکی کو دیکھ رہا تھا کہ کیسے ایک گھوڑا درخت پر چڑھ سکتا ہے۔آخر اس نے اپنا سر جھٹکا اور خوف ناک انداز میں دھاڑا۔جوکی لرز کر رہ گیا، مگر اس نے اپنے اوسان خطا نہیں ہونے دیے۔\nشیر درخت کے گرد چکر لگانے لگا اور پھر نیچے آ کر بیٹھ گیا۔\nجوکی سمجھ گیا کہ وہ اس کا شکار کیے بغیر نہیں جائے گا۔آج اسے احساس ہو گیا تھا کہ اپنا گھر ہی سب سے محفوظ جگہ ہوتی ہے اور باہر کی دنیا میں قدم قدم پر خطرات موجود ہوتے ہیں۔شیر کو اُمید تھی کہ بھوک اور پیاس سے بے چین ہو کر وہ ضرور نیچے اُترے گا۔ادھر جوکی کی دعائیں رنگ لانے لگیں۔\nموسم بدلنے لگا۔سیاہ بادل چھا گئے اور پھر بارش شروع ہو گئی۔جوکی نے خدا کا شکر ادا کیا اور بارش کے پانی سے پیاس بجھائی اور درخت کے پتے کھانے لگا۔شیر نے یہ منظر دیکھا تو بڑا مایوس ہوا، بارش کی وجہ سے وہ خاصا بھیگ چکا تھا۔اس نے جوکی پر حسرت بھری نظر ڈالی اور مرے مرے قدموں سے ایک طرف روانہ ہو گیا۔\nجوکی نے تھوڑی دیر انتظار کیا۔درخت کے اوپر سے دور دور تک جائزہ لیا اور درخت سے نیچے اُتر آیا اور اُترتے ہی اس نے دوڑ لگا دی اور اس وقت تک نہ رکا جب تک وہ کمپنی والوں کے پاس نہ پہنچ گیا۔\nسب اس کے ملنے پر خوش تھے اور جوکی پھولی ہوئی سانسوں کے ساتھ سوچ رہا تھا کہ اچھا ہوا اس نے اپنی ماں کی بات مان کر ہنر سیکھ لیا اور اسی کی بدولت جان بچ گئی۔بزرگ سچ ہی کہتے ہیں، ہنر کبھی نہ کبھی ضرور کام آتا ہے۔",
    "url": "https://www.urdupoint.com/kids/detail/moral-stories/circus-ka-ghora-2761.html?lang=ur"
  },
  {
    "story_id": "UP_0141",
    "story_title": "Cheetah Lomri Aur Kisaan - Article No. 2760",
    "story_text": "ملک محمد احسن\nایک دن دو شکاریوں نے چیتے کو دیکھا۔وہ اس کا پیچھا کرنے لگے۔چیتا ان سے جان بچا کر بھاگ گیا، لیکن شکاری جوان اور طاقتور تھے۔وہ بہت تیز دوڑتے تھے۔\nچیتے نے سوچا:”شکاری مجھے پکڑ کر مار ڈالیں گے! میں کیا کر سکتا ہوں؟“ پھر بہت دور، اس نے کچھ موسیقی کی آواز سنی۔\nایک کسان اپنے کھیت میں ہل چلا رہا تھا اور یہ گیت گنگنا رہا تھا:”میں اپنے کھیت میں ہل چلاتا ہوں اور میں اپنا اناج بوتا ہوں اور میں بادلوں کو دیکھتا ہوں، جنھیں میں بارش لاتے دیکھتا ہوں۔\nچیتا بھاگ کر کسان کے پاس پہنچا۔چیتے نے کہا:”براہِ کرم میری مدد کریں! شکاری میرا پیچھا کر رہے ہیں، وہ مجھے پکڑ کر مارنا چاہتے ہیں۔“\nکسان کو چیتے پر ترس آ گیا۔\nاس نے کہا کہ آپ میری اناج کی کوٹھری میں چھپ سکتے ہیں۔چنانچہ چیتا چھلانگ لگا کر کسان کے اناج کی کوٹھری میں گھس گیا۔وہ بہت خاموشی سے بیٹھا سنتا رہا۔\nجلد ہی شکاری کسان کے پاس پہنچے۔\nانھوں نے کسان سے پوچھا:”کیا چیتا اس طرف آیا؟“\nکسان نے کہا:”ہاں، لیکن وہ بھاگتا ہوا، وہاں اوپر پہاڑوں کے پیچھے چلا گیا ہے۔“ اس نے دور پہاڑوں کی طرف ہاتھ سے اشارہ کیا۔\nشکاری کے چلے جانے کے بعد چیتا اناج کی کوٹھری سے باہر نکل آیا۔اس نے اپنا منہ کھولا، کسان کو اپنے لمبے، نوکیلے دانت دکھائے اور کہا:”میرے لئے ایک بھیڑ لاؤ، مجھے بھوک لگی ہے۔\nکسان حیران تھا۔کسان نے کہا:”نہیں، میں کوئی امیر آدمی نہیں ہوں، میں تمہیں بھیڑ نہیں دے سکتا۔“\nچیتے نے کہا:”پھر میں تمہیں کھا لوں گا۔“\nکسان غصے میں تھا۔اس نے کہا:”میں نے تمہاری جان بچائی، تم میرا شکریہ کیوں نہیں ادا کرتے؟ تم مجھے کیوں مارنا چاہتے ہو؟“\nچیتے نے کہا:”میں بھوکا ہوں، مجھے کھانا چاہیے۔\nکسان نے کہا:”رکو، چیتے! مجھے مت مارو۔میں جانتا ہوں کہ تم بھوکے ہو اور تم کھانا چاہتے ہو، لیکن میں خوش حال آدمی نہیں ہوں پھر بھی جینا چاہتا ہوں۔شاید تم ٹھیک کہہ رہے ہو اور تمہاری بھوک مجھ سے زیادہ اہم ہیں، لیکن شاید میں بھی ٹھیک کہہ رہا ہوں۔چلیں اور جج کو ڈھونڈیں۔ہم کسی جج سے فیصلہ کروائیں گے۔“\nچیتے نے کہا:”ٹھیک ہے، ہم آپ کے بیل سے پوچھیں گے۔\nکسان کا بیل ہل کھینچ رہا تھا۔چیتے نے اس سے کہا:”بیل! مجھے بھوک لگی ہے اور مجھے جلدی کھانا چاہیے، ورنہ میں مر جاؤں گا۔میں کسان کو کھانا چاہتا ہوں، تمہارا کیا خیال ہے؟ کیا میں صحیح ہوں یا غلط؟“\nبیل نے اپنے مالک کی طرف دیکھا۔اس نے سوچا:”میں اس آدمی کے لئے سخت محنت کرتا ہوں، میں اس کا ہل کھینچتا ہوں اور اس کے لئے سخت زمین توڑ دیتا ہوں، لیکن وہ کبھی میرا شکریہ ادا نہیں کرتا۔\n“پھر بیل نے چیتے کی طرف دیکھا۔اس نے سوچا:”یہ چیتا بھوکا ہے، اگر وہ کسان کو کھائے گا تو وہ چلا جائے گا، اگر وہ اسے نہ کھائے تو شاید وہ مجھے کھا لے۔“\nاس نے آخر میں کہا:”چیتے نے ٹھیک کہا، اسے کسان کو کھا لینا چاہیے۔“\nکسان چلایا:”ارے نہیں، نہیں!“\nپھر چیتے سے بولا:”براہِ کرم چیتے! ایک جج کافی نہیں ہے۔چلو دوسرا جج ڈھونڈتے ہیں۔\nچیتے نے کہا:”ٹھیک ہے، ہم آپ کے گدھے سے پوچھیں گے؟“\nکسان کا گدھا کھیت کے کنارے کھڑا تھا۔کسان اور چیتا اس کے پاس گئے۔کسان نے کہا:”میرے بوڑھے گدھے! میں نے اس چیتے کو شکاریوں سے بچایا۔اب وہ مجھے کھانا چاہتا ہے۔کیا یہ صحیح ہے یا غلط؟“\nگدھے نے کسان کی طرف دیکھا اور کہا:”میں اپنے آقا کو بچانا نہیں چاہتا، وہ میری پیٹھ پر بھاری بوجھ ڈالتا ہے۔\nوہ مجھے اپنی بڑی چھڑی سے مارتا ہے۔میں اس کے لئے کام کرتا ہوں اور وہ کبھی میرا شکریہ ادا نہیں کرتا۔“\nپھر اس نے چیتے کی طرف دیکھا۔چیتے کا منہ کھلا ہوا تھا اور دانت نظر آ رہے تھے۔گدھے نے چیتے کے بڑے دانت اور اس کی سرخ زبان دیکھی تو سوچا کہ میں نہیں چاہتا کہ چیتا مجھ سے ناراض ہو۔\nآخر گدھے نے کہا:”چیتے نے ٹھیک کہا، وہ بھوکا ہے۔\nوہ کسان کو کھا سکتا ہے۔“\nکسان چلایا:”نہیں، نہیں۔“\n”براہِ کرم چیتے! چلو ایک اور شخص سے پوچھتے ہیں۔دیکھو، لومڑی وہیں ہے، کھیت کے دوسری طرف۔ہم جا کر اس سے پوچھیں گے۔“\nچنانچہ چیتا اور کسان لومڑی سے پوچھنے گئے۔کسان نے کہا:”لومڑی! براہِ کرم ہماری بات نہیں۔دو شکاری چیتے کا پیچھا کر رہے تھے، لیکن میں نے اسے اپنے اناج کی کوٹھری میں چھپا دیا، میں نے اس کی جان بچائی، اب وہ مجھے کھانا چاہتا ہے، لیکن میں زندہ رہنا چاہتا ہوں۔\nیہ ٹھیک ہے یا میں ٹھیک ہوں؟ براہِ کرم فیصلہ کرنے میں ہماری مدد کریں۔“\nلومڑی نے ایک لمحہ سوچا، پھر اس نے آدمی کی طرف دیکھا اور کہا:”میں سمجھی نہیں، تم صرف ایک آدمی ہو۔چیتا تم سے بڑا اور بھاری ہے۔تم نے اس بڑے جانور کو اپنے اناج کی کوٹھری میں کیسے ڈالا؟“\nکسان نے کہا:”وہ اپنے آپ اندر کود گیا۔“\nلومڑی نے کہا:”میں تم پر یقین نہیں کر سکتی، اناج کی کوٹھری چھوٹی ہے، اور چیتا بڑا ہے۔\nوہ اس کے اندر نہیں جا سکتا تھا۔“\n”چیتے نے کہا:”لیکن میں نے یہ کیا! دیکھو میں تمہیں کر کے دکھاتا ہوں۔“ اور چیتا دوبارہ کسان کے اناج کی کوٹھری میں کود گیا۔\nلومڑی نے کسان سے کہا:”جلدی کرو! چیتا اب تمہارا ہے، اسے مار ڈالو!“\nچنانچہ کسان نے چیتے کو فوراً مار ڈالا۔\nپھر کسان نے لومڑی سے کہا:”دوست! آپ نے چیتے سے میری جان بچائی، میں آپ کا شکریہ کیسے ادا کروں؟“\nلومڑی نے کہا:”کیا تم واقعی میرا شکریہ ادا کرنا چاہتے ہو؟ پھر آپ مجھے اپنا مرغا دے دیں۔\n”یہاں ٹھہرو:”کسان نے کہا اور وہ چلا گیا۔اس نے سوچا:”لومڑی لالچی ہے، اگر میں آج اسے ایک مرغا دے دوں تو وہ کل واپس آئے گی اور مجھ سے ایک اور مانگے گی۔“\nاس نے اپنے کتوں کو بلا لیا۔اس نے اپنے کتوں سے کہا:”لومڑی کو بھگا دو۔“چنانچہ کتے لومڑی کے پیچھے بھاگے اور اسے بھگا دیا۔لومڑی نے حیرانی سے اپنے سر کو ہلایا اور اپنے آپ سے کہنے لگی:”آدمی چیتے کی طرح بُرا ہے، وہ ظالم بھی ہے اور ناشکرا بھی۔“",
    "url": "https://www.urdupoint.com/kids/detail/moral-stories/cheetah-lomri-aur-kisaan-2760.html?lang=ur"
  },
  {
    "story_id": "UP_0142",
    "story_title": "Andha Sanp Aur Daku - Article No. 2757",
    "story_text": "صوفیہ صادق\nایک دفعہ کا ذکر ہے کہ جلیل پور کے ایک گاؤں میں ایک مشہور ڈاکو رہتا تھا۔وہ اپنا قصہ بیان کرتے ہوئے بتاتا ہے، ایک بار میں اپنے ساتھیوں کے ساتھ ڈاکہ ڈالنے جا رہا تھا۔راستے میں ہم ایک جگہ کچھ دیر آرام کرنے بیٹھے تو وہاں ہم نے دیکھا کہ کھجور کے تین درخت ہیں۔جن میں سے دو پر تو خوب پھل لگے ہے جبکہ تیسرا بالکل خشک ہے۔\nایک چڑیا بار بار آتی ہے اور پھل دار درختوں پر سے تر و تازہ کھجور اپنی چونچ میں لے کر خشک درخت پر چلی جاتی ہے۔ہمیں یہ دیکھ کر بڑا تعجب ہوا، میں نے دس مرتبہ چڑیا کو کھجور لے جاتے ہوئے دیکھا تو مجھے جاننے کا تجسس ہوا کہ آخر اس خشک درخت پر ایسا کیا ہے جو یہ چڑیا بار بار پھل اُتار کر وہاں پہنچاتی ہے۔\nیہی سوچ کر میں نے ارادہ کیا کہ کیوں نہ اس درخت پر چڑھ کر دیکھا جائے کہ وہاں ایسا کیا موجود ہے۔\nاس ارادے کے ساتھ میں جو درخت پر چڑھا تو کیا دیکھتا ہوں کہ وہاں ایک اندھا سانپ منہ کھولے پڑا ہے اور یہ چڑیا وہ تر و تازہ کھجور اس کے منہ میں ڈال رہی ہے۔\nمجھے یہ دیکھ کر اس قدر حیرت ہوئی کہ میں بے اختیار رونے لگا۔میں نے کہا ”اے میرے اللہ! یہ سانپ جس کو مارنے کا حکم دیا گیا ہے، جب وہ اندھا ہو چکا ہے تب بھی تو نے اس کو روزی دینے کیلئے ایک چڑیا مقرر کر دی اور میں تو تیرا بندہ تیری توحید کا اقرار کرنے والا بھلا کیسے تیری رحمت سے مایوس ہو سکتا ہوں، کس طرح تیرے بندوں کا مال لوٹ کر انہیں نقصان پہنچا سکتا ہوں“۔\nیہ سوچ کر میں نے اسی وقت اپنی تلوار توڑ ڈالی جو لوگوں کو لوٹنے میں کام دیتی تھی۔میں اپنے ساتھیوں کے پاس آیا تو میرے ہاتھ میں ٹوٹی ہوئی تلوار اور آنکھوں میں آنسو دیکھ کر وہ کہنے لگے”تجھے کیا ہو گیا ہے“؟\nتب میں نے جواب دیا کہ میں نے اپنے رب سے توبہ کر لی ہے، اب بس مجھے انتظار ہے کہ میرا خدا میری معافی قبول کر لے“۔\nیہ کہہ کر میں نے سارا قصہ اپنے ساتھیوں کو سنایا جس نے میرے ساتھیوں کے دل پر بھی بے حد اثر کیا۔خدا سے معافی مانگتے ہوئے سب نے اپنی اپنی تلواریں توڑ دیں اور وہ لوٹ کا سامان وہیں چھوڑ کر اپنے گھر چل دیے۔",
    "url": "https://www.urdupoint.com/kids/detail/moral-stories/andha-sanp-aur-daku-2757.html?lang=ur"
  },
  {
    "story_id": "UP_0143",
    "story_title": "Shehad Ki Makhi Ka Chatta - Article No. 2756",
    "story_text": "ثوبیہ خان\nپیارے بچو! آپ میں سے بہت سے بچوں نے شہد کا چھتہ تو دیکھا ہو گا دراصل یہ موم کی دیواروں سے بنائی ہوئی کنگھیوں کا ایک مجموعہ ہوتا ہے، جس میں ہزاروں خانے موجود ہوتے ہیں۔مکھیاں درختوں پر جا کر اپنی ٹانگوں پر بنے ہوئے کنڈوں کی مدد سے موم حاصل کرتی ہیں اور منہ میں ڈال کر چباتی ہیں۔جب وہ مطلوبہ حد تک نرم ہو جاتا ہے تو اسے چھتے کے بہت پتلے خانے بنانے کے لئے استعمال کرتی ہیں۔\nمکھی کے پیٹ میں ایک چھوٹی سی تھیلی ہوتی ہے جس سے ایک شفاف مادہ خارج ہوتا ہے جو خانوں کی پتلی دیواروں کو مضبوط کرنے کے لئے مدد دیتا ہے۔یہ فنِ تعمیر ہزاروں مکھیوں کی مشترکہ کاوشوں سے تکمیل کے مراحل سے گذرتا ہے۔\nمکھیاں چھتے میں چھ کونوں والے ہزاروں خانوں کی مدد سے کم سے کم جگہ استعمال کرتی اور زیادہ سے زیادہ شہد ذخیرہ کرتی ہیں۔\nچھتے کی سلائس نما کنگھیاں بناتے ہوئے مکھیاں دونوں طرف کے خانوں کو زمین کے متوازی رکھنے کی بجائے انہیں 13 ڈگری اوپر کی طرف اٹھا دیتی ہیں اور اس طرح شہد لیک ہو کر زمین پر گرنے سے محفوظ ہو جاتا ہے۔ایسی عمدہ تعمیر کے لئے مکھیوں کو دونوں یا تینوں ٹکڑوں کے ایک ایک خانے کا پہلے سے حساب لگانا پڑتا ہو گا۔کئی ہزار مکھیاں ایسی شاندار اور جادوئی تعمیر کا حساب پہلے سے کیسے لگا لیتی ہیں یہ امر سائنسدانوں کے لئے اب تک حیرت کا باعث ہے۔\nشہد کی مکھیوں کی ساری زندگی کی کمائی ایک شہد کا چمچ ہوتی ہے۔جسے ہمیں کھانے میں ایک سیکنڈ لگتا ہے۔شہد کی مکھیوں کو 20 لاکھ پھولوں کے چکر لگانے پڑتے ہیں صرف ایک پاؤنڈ شہد کے لئے۔شہد کی مکھیاں اپنے ایک چکر میں 50 سے 100 پھولوں پر بیٹھتی ہیں اور یہ 12 سے 15 میل فی گھنٹہ کی رفتار سے اُڑ سکتی ہیں۔یہ اپنے پروں کو ایک منٹ میں 12000 دفعہ پھڑپھڑا سکتی ہیں۔\nشہد کی مکھیوں کے چھتے کے اندر تقریباً 60000 شہد بنانے والی ورکر مکھیاں موجود ہوتی ہیں جو شہد بناتی ہیں مختلف پھولوں پر بیٹھ کر وہ سبھی مادہ مکھیاں ہوتی ہیں۔ایک ملکہ مکھی ایک دن میں 2000 انڈے دینے کی صلاحیت رکھتی ہے۔ساری زندگی میں تقریباً دس لاکھ انڈے دینے کی صلاحیت رکھتی ہے۔",
    "url": "https://www.urdupoint.com/kids/detail/moral-stories/shehad-ki-makhi-ka-chatta-2756.html?lang=ur"
  },
  {
    "story_id": "UP_0144",
    "story_title": "Dada Ka Khilona - Article No. 2754",
    "story_text": "نذیر انبالوی\nدادا جان یوں اچانک چلے جائیں گے، عبداللہ نے ایسا کبھی سوچا بھی نہ تھا۔دس دن پہلے کی تو بات ہے، دادا جان اس کے ساتھ دکان پر گئے تھے۔جب وہ شاہ عالمی میں کھلونوں کی تھوک کی دکان میں پہنچے تو آس پاس کے دکاندار انھیں ملنے آ گئے تھے۔سب انھیں دکان میں دیکھ کر بہت خوش تھے۔کھلونوں کی دکان کیا تھی، اس میں پوری دنیا سے درآمد کیے کھلونے موجود تھے۔\nیہ دکان سو سال قبل دادا جان کے والد نے شروع کی تھی۔تب دکان میں مقامی طور پر تیار کیے گئے کھلونے دستیاب ہوتے تھے۔دادا جان نے گورنمنٹ کالج سے بی اے کیا تھا۔اس کے بعد وہ مکمل طور پر کاروبار میں اپنے والد کا ساتھ دینے لگے تھے۔ان دنوں جاپانی کھلونے بہت پسند کیے جاتے تھے۔شاہ عالمی کے چند دکاندار ہی جاپان سے کھلونے منگواتے تھے۔\nوقت گزرتا رہا۔\nاب ان کے بیٹے ارشد نے ان کا کاروبار سنبھال لیا تھا۔عبداللہ ان ہی کا بیٹا تھا۔عبداللہ جب چار سال کا ہوا تو وہ اپنے ساتھ دکان پر لے کر جانے لگے۔کھلونوں کے درمیان گول مٹول عبداللہ ایک پیارا سا گُڈا ہی نظر آتا تھا۔دادا جان کی جان تو ان کے پوتے عبداللہ میں تھی۔وہ اسے اپنا کھلونا کہتے تھے۔\n”عبداللہ آپ کا کھلونا ہے تو، یہ میرا بھی کھلونا ہے، ایسا نہ ہو یہ زیادہ لاڈ پیار سے بگڑ جائے۔\n“ ارشد نے خدشہ ظاہر کیا۔\n”ایسا ہر گز نہیں ہو گا، عبداللہ بہت اچھا بچہ ہے، ابھی دس سال کا ہے، مگر باتیں سمجھ داری کی کرتا ہے، کھلونوں کے کام میں ابھی سے دلچسپی لینے لگا ہے۔“عبداللہ نے کمرے میں داخل ہوتے ہوئے دادا جان کا آخری جملہ سن لیا تھا۔\n”کھلونوں میں رہوں گا تو کھلونوں میں دلچسپی لوں گا، یہ میرے خاندان کا کاروبار ہے، میں اسے مزید ترقی دوں گا۔\n“ عبداللہ اس وقت اپنی عمر سے بڑی بڑی باتیں کرنے لگا تھا۔دادا جان نے اس کی پیشانی چوم لی۔اس کی بلائیں لیں۔عبداللہ نے انٹرمیڈیٹ کے بعد دکان پر آنا شروع کر دیا۔اس کے والد خریداری کے لئے اکثر بیرونِ ملک جاتے تھے۔ان کی عدم موجودگی میں عبداللہ، دادا جان کے ساتھ کاروبار میں ان کا ہاتھ بٹاتا تھا۔\nایک دن عبداللہ دکان پر موجود تھا۔\nدادا جان کسی کام سے دکان سے باہر تھے۔دکان کا ایک ملازم جمیل گودام سے کھلونے لینے گیا تو راستے میں ٹھوکر لگنے سے گر پڑا، جس سے کچھ کھلونے ٹوٹ گئے۔جمیل جب ٹوٹے کھلونے لے کر دکان میں آیا تو عبداللہ ان کھلونوں کو دیکھ کر آپے سے باہر ہو گیا۔اس نے جمیل کو کھری کھری سنائیں۔ٹھوکر لگنے سے جمیل کے پاؤں کا انگوٹھا زخمی ہو گیا تھا اور اس میں سے خون رس رہا تھا۔\nشدید تکلیف کے باوجود وہ عبداللہ کی تلخ باتیں سن کر خاموش ہی رہا۔کچھ دیر بعد دادا جان آئے تو جمیل انھیں دیکھ کر پھوٹ پھوٹ کر رو دیا۔\n”جمیل میاں! کیا ہوا ہے؟“ دادا جان بولے۔\nاس کے جواب میں جمیل نے ساری بات انھیں بتا دی۔دادا جان نے عبداللہ کو گھورا۔عبداللہ نے پہلی بار دادا جان کے چہرے پر اپنے لئے اتنی سختی دیکھی تھی۔\n”عبداللہ! کھلونے ٹوٹ گئے تو اس میں جمیل کی کوئی غلطی نہیں، ٹھوکر لگی اور یہ گر پڑے۔تم نے صرف کھلونوں پر نظر رکھی، ان کے زخمی انگوٹھے پر بھی نگاہ ڈالی ہوتی، دیکھو جمیل میاں کس قدر تکلیف میں ہیں، میں انھیں ڈاکٹر کے پاس لے کر جا رہا ہوں۔“ دادا جان بولتے چلے گئے۔\nعبداللہ نے اپنی غلطی تسلیم کی تو دادا جان نے محبت بھرے انداز میں کہا:”دکان میں کام کرنے والے سارے ملازمین ہمارے دست و بازو ہیں، ہم ان کے بغیر کچھ بھی نہیں ہیں، ان کا خیال رکھنا ہمارا فرض ہے۔\nاس کے بعد عبداللہ نے کسی ملازم کو نہیں ڈانٹا۔وہ ہر ملازم سے دوستانہ انداز میں بات کرتا۔\nعبداللہ کو کیا خبر تھی کہ دادا جان یوں اچانک اسے روتا چھوڑ جائیں گے۔ایک قبل انھیں سینے میں درد محسوس ہوا تھا۔انھیں فوراً دل والے ہسپتال لے جایا گیا۔ابتدائی طبی امداد دینے کے بعد دوبارہ دل کا دورہ پڑا، جو جان لیوا ثابت ہوا۔\nکسی کے وہم و گمان میں بھی نہیں تھا کہ ایسا ہو جائے گا۔گھر والوں کے ساتھ ساتھ کالونی اور بازار کے سبھی لوگ غمزدہ تھے۔عبداللہ کی آنکھوں سے آنسو خشک نہیں ہو رہے تھے۔اسے یقین ہی نہیں آ رہا تھا کہ دادا جان اب اس دنیا میں نہیں رہے۔\nعبداللہ دادا جان کی وفات کے بعد پہلی بار باغ میں گیا تو ایک بھکاری، جو اکثر دادا جان کے پاس آتا ہے، وہ عبداللہ کے سامنے آ کھڑا ہوا۔\nعبداللہ نے جیب میں ہاتھ ڈالا اور بھکاری کی مدد کی۔دادا جان کالونی کے بچوں میں کھلونے تقسیم کرتے تھے، وہ بچوں کو خوش دیکھ کر خوش ہوتے تھے۔ایسی ہی خوشی عبداللہ کو اس وقت ملی تھی، جب اس نے کالونی کے بچوں میں کھلونے تقسیم کیے تھے۔سب بچے بہت خوش تھے۔دادا جان جب دکان پر بیٹھے ہوتے تھے تو اگر کوئی بچہ دکان کے سامنے آ کر کھڑا ہو گیا اور کھلونوں کو دیکھنے لگا تو دادا جان اسے دکان میں بلا لیتے تھے۔\n”جی بچے! کون سا کھلونا پسند ہے؟“ دادا جان کی بات سن کر کچھ بچے گھبرا سے جاتے اور کچھ جھٹ اپنے پسندیدہ کھلونے کے بارے میں بتا دیتے۔تھوڑی سی دیر میں وہ کھلونا اس بچے کے ہاتھ میں ہوتا۔عبداللہ یہ منظر کئی بار دیکھ چکا تھا۔دادا جان کے رخصت ہونے کے بعد وہ اب خود اس منظر کا حصہ بن گیا تھا۔ہر وہ اچھا کام جو دادا جان کرتے تھے وہ بھی دہراتا۔\nجب وہ ان کے کیے اچھے کاموں کو کرتا تو اسے ایسے محسوس ہوتا کہ اس کے دادا جان، پیارے دادا جان، اس کے آس پاس ہیں، وہ کہیں گئے نہیں، وہ فوراً اس کے سامنے آ کر کہیں گے:”شاباش میرے بیٹے! شاباش، کسی کو خوشی دینا ہی تو زندگی کا حاصل ہے۔“\nدادا جان یوں تو ظاہری طور پر دنیا سے چلے گئے ہیں، مگر وہ اچھے کاموں کی صورت میں زندہ ہیں اور ہمیشہ زندہ رہیں گے۔",
    "url": "https://www.urdupoint.com/kids/detail/moral-stories/dada-ka-khilona-2754.html?lang=ur"
  },
  {
    "story_id": "UP_0145",
    "story_title": "Aik Din Ka Ustad - Article No. 2753",
    "story_text": "بشریٰ ذیشان\nپانچویں کلاس کی ٹیچر جب اندر داخل ہوئیں تو وہاں کا منظر غصہ دلانے کے لئے کافی تھا۔نوید نے موسیٰ کا گریبان پکڑ رکھا تھا، حذیفہ اپنی کرسی پر بیٹھا ہوا ریحان کو ایسے آوازیں لگا رہا تھا جیسے فلیٹوں کے باہر کھڑے ہو کر اکثر لوگ تیسری چوتھی منزل والوں کو آواز لگاتے ہیں۔کچھ اور بچے باتوں میں لگے ہوئے تھے۔\nمس سلمیٰ کو یہ حالت دیکھ کر غصہ تو بہت آیا، لیکن غصے پر قابو پاتے ہوئے انھوں نے اونچی آواز میں کہا:”سب اپنی اپنی جگہ پر بیٹھ جائیں۔“\n”مس․․․․․مس! یہ نوید میرا گریبان پکڑ رہا تھا۔“\n”مس! اس نے پہلے مجھے دھکا دیا تھا۔“\n”نہیں مس! یہ جھوٹ بول رہے ہیں۔“\nمس سلمیٰ کو معلوم تھا یہ نا ختم ہونے والی شکایتیں ہیں۔\nوہ دونوں آپس میں ہی بحث کرنے لگے تھے۔\n”خاموش ہو جائیں اور اپنی جگہ پر بیٹھ جائیں۔“ مس سلمیٰ کو معلوم تھا کہ دونوں میں سے کوئی بھی اپنی غلطی نہیں مانے گا۔نوید منہ بناتا ہوا اپنی جگہ پر بیٹھ گیا۔مس سلمیٰ نے سب سے کتابیں نکالنے کو کہا اور ایک دو بار صفحہ بتانے کے بعد بلیک بورڈ پر لکھ بھی دیا۔انھوں نے ایک دو لائنیں ہی پڑھائی تھیں کہ پیچھے سے آواز آئی:”مس! کون سا صفحہ نمبر؟“ نوید نے پوچھا۔\nمس سلمیٰ کو غصہ آنا ایک فطری بات تھی، لیکن انھیں بچوں کو مارنا بلکہ زیادہ ڈانٹنے کی بھی اجازت نہیں تھی۔یہ اچھی بات ہے، لیکن نوید جیسے بچے اس کا ناجائز فائدہ اُٹھاتے ہیں۔\nمس سلمیٰ نے پھر ضبط کرتے ہوئے کہا:”بلیک بورڈ کی طرف دیکھیں کیا لکھا ہے۔“\n”اوہ اچھا! میں نے دیکھا نہیں تھا۔“\nمس سلمیٰ نے دوبارہ سبق شروع کیا ابھی تھوڑی دیر ہی گزری تھی ریحان کی آواز سنائی دی:”مس! نوید مجھے بار بار پنسل کی نوک چبھا رہا ہے۔\n”نہیں مس! غلطی سے ایک دفعہ لگ گئی تو فوراً شکایت کر دی، بعد میں بتاؤں گا میں تمہیں۔“ نوید نے غصے سے ریحان کو گھورتے ہوئے کہا۔\nمس سلمیٰ نوید کی وجہ سے تنگ تھیں۔کلاس لینے کے بعد وہ سوچ رہی تھیں کہ اس کا کیا علاج کیا جائے۔پھر اچانک ان کے ذہن میں ایک خیال آیا اور ان کے چہرے پر مسکراہٹ چھا گئی۔اگلے دن مس سلمیٰ نے کلاس میں داخل ہوتے ہی اعلان کیا کہ آج میں ایک دن کے لئے اپنی جگہ نوید کو ٹیچر بنا رہی ہوں۔\nیہ سن کر نوید خوشی خوشی اپنی جگہ سے کھڑا ہو گیا۔\n”آپ کسی بچے پر ہاتھ نہیں اُٹھائیں گے اور کلاس میں نظم و ضبط رہنا چاہیے۔“ مس سلمیٰ نے نوید کو ہدایت دی۔\n”مس! آپ فکر نہ کریں، میں بہت اچھے طریقے سے سب کو قابو میں کروں گا۔“\nمس سلمیٰ کلاس نوید پر چھوڑ کر آ گئیں، لیکن تھوڑی دیر بعد ہی کلاس سے بہت زیادہ شور کی آواز آنے لگی۔\nمس سلمیٰ کلاس میں داخل ہوئیں تو نوید سب کو چپ کرانے میں مصروف تھا، لیکن کوئی اس کی بات نہیں سن رہا تھا۔بے چارگی اس کے چہرے سے جھلک رہی تھی۔\n”مس! یہ لوگ میری بات ہی نہیں سن رہے۔“ نوید نے بے چارگی سے کہا۔\n”بیٹا! مجھے بھی ایسا ہی محسوس ہوتا ہے، جب آپ میری بات نہیں سنتے۔میں نے اسی لئے آپ کو ٹیچر بنایا تھا، تاکہ آپ کو احساس ہو۔“\n”مس! میں آپ سے وعدہ کرتا ہوں اب میں کسی کو بالکل تنگ نہیں کروں گا۔“\nنوید نے تو اپنی ٹیچر سے وعدہ کر لیا اور معلوم نہیں وہ کب تک اس پر قائم رہتا ہے۔آپ بھی سوچیں کہ کہیں آپ بھی نوید کی طرح اپنی ٹیچر کو تنگ تو نہیں کرتے۔",
    "url": "https://www.urdupoint.com/kids/detail/moral-stories/aik-din-ka-ustad-2753.html?lang=ur"
  },
  {
    "story_id": "UP_0146",
    "story_title": "Main Akela Nahi Hun - Article No. 2752",
    "story_text": "انوار آس محمد\nان کا اصل نام تو بلال تھا، لیکن سب ان کو بِلُّو بھائی کے نام سے پکارتے تھے۔بِلُّو بھائی ایک بھرے گھر کے فرد تھے۔ان کے والدین، بہن بھائی سب تھے۔بِلُّو بھائی، بہن بھائیوں میں سب سے بڑے تھے۔ان کا پڑھائی میں دل نہیں لگتا تھا۔اس کی ایک وجہ یہ بھی تھی کہ اپنے بچپن میں بہت بیمار رہے تھے۔ذہنی طور پر بھی وہ شروع ہی سے بہت کمزور تھے۔\nاسکول کا سبق دماغی کمزوری کی وجہ سے یاد نہیں کر پاتے تھے۔بڑی مشکل سے انھوں نے دس جماعت تک تعلیم حاصل کی تھی۔اب ان کی عمر پچیس سال تھی۔وہ بہت محنتی تھے اور سب کے کام آتے تھے۔والد صاحب نے ایک رکشہ لے کر دے دیا تھا، جس سے بِلُّو بھائی روزی کماتے تھے۔\nکچھ دنوں سے بِلُّو بھائی اُداس رہنے لگے تھے۔\nان کے دل میں یہ خیال زور پکڑتا جا رہا تھا کہ کوئی بھی ان سے پیار نہیں کرتا، ان کی فکر نہیں کرتا۔\nوہ مسافروں اور دوسرے لوگوں کا رویہ دیکھتے کہ معاشرے میں اکثر لوگ مزدوروں کی عزت نہیں کرتے۔وہ یہ نہیں دیکھتے کہ مزدور کتنی محنت کرتا ہے۔چونکہ وہ غریب ہے، اس لئے اس کی عزت نہیں کرتے۔بِلُّو بھائی کے رکشے میں بیٹھنے والے مسافروں میں سے بہت کم ان کی عزت کرتے تھے اور تمیز سے بات کرتے تھے۔بِلُّو بھائی سوچ میں پڑے رہتے تھے۔یہ بات سب نے محسوس کی تھی کہ بِلُّو بھائی الگ تھلگ رہنے لگے ہیں۔\nنہ کسی سے زیادہ بات کرتے ہیں، نہ ہنستے بولتے ہیں۔سب انھیں سمجھاتے، پیار جتاتے، لیکن بِلُّو بھائی پر کوئی اثر نہ ہوتا۔\nناظم، بِلُّو بھائی کا ایک دوست تھا۔اس کا دنیا میں کوئی نہیں تھا۔وہ بِلُّو سے کہا کرتا کہ بِلُّو! تم خوش قسمت ہو کہ تمہارا خاندان موجود ہے۔مجھے دیکھو میرا کوئی بھی نہیں۔\nبِلُّو بھائی اُس کی بات بھی سنی اَن سنی کر دیتے تھے۔\nاب بِلُّو بھائی فیصلہ کر چکے تھے کہ وہ کسی کے معاملے میں نہیں پڑیں گے، نہ کسی کے کام آئیں گے اور نہ کسی سے زیادہ بات کریں گے۔کوئی مجھے نہیں پوچھتا تو میں بھی کسی کو نہیں پوچھوں گا۔\nدن گزرتے رہے۔بِلُّو بھائی بدل چکے تھے۔اُداسی بڑھی تو چِڑچِڑے ہو گئے۔کسی سے ڈھنگ سے بات بھی نہیں کرتے۔کچھ ہی دنوں میں بِلُّو بھائی نے محسوس کیا کہ اب وہ پہلے سے بھی زیادہ پریشان رہنے لگے ہیں۔\nایک دن وہ بہت تھکے ہوئے تھے۔انھوں نے ایک پارک کے پاس رکشہ روکا اور آرام کرنے کے لئے گھاس پر لیٹ گئے۔یکا یک بِلُّو بھائی کی نظر قریب ہی ایک کوّے پر پڑی۔کوّا زخمی تھا اور اس سے اُڑا نہیں جا رہا تھا۔ایک دوسرا کوّا وہاں بیٹھا کائیں کائیں کر رہا تھا، جیسے اپنے زخمی ساتھی کی حفاظت کر رہا ہو۔\nبِلُّو بھائی دلچسپی سے ان کو دیکھنے لگے۔\nان کا دل چاہا کہ زخمی کوّے کو اُٹھا کر گھونسلے میں رکھ دیں، مگر وہ تو اب کسی کی مدد نہیں کرتے تھے، اس لئے اپنی جگہ سے نہیں ہلے۔اگلے ہی لمحے ان کی نظر ایک بلی پر پڑی، جو زخمی کوّے کو کھانا چاہتی تھی، لیکن وہ ایسا نہیں کر پا رہی تھی، کیونکہ اب وہاں بہت سے کوّے جمع ہو چکے تھے۔کوّوں کا اتحاد دیکھ کر بِلُّو بھائی کی آنکھوں میں آنسو آ گئے۔\nیہ پرندے ایک دوسرے کے کام آتے ہیں اور میں انسان ہو کر کسی کے کام نہیں آتا۔انھوں نے سوچا اور اپنی جگہ سے اُٹھے۔زخمی کوّے کو اُٹھا کر انھوں نے گھونسلے میں رکھ دیا اور پھر اپنے گھر کی طرف چل دیے۔انھوں نے فیصلہ کر لیا تھا کہ خواہ کچھ بھی ہو جائے، اب وہ لوگوں کے کام آئیں گے، ان کی مدد کریں گے۔وہ خیالوں میں گم رکشہ چلا رہے تھے کہ ان کا رکشہ فٹ پاتھ پر چڑھ کر نالے میں جا گرا۔\nحادثہ ہوتے ہی وہ بے ہوش ہو گئے۔ان کے سر پر چوٹ لگی تھی اور خون بہہ رہا تھا۔جب بِلُّو بھائی کی آنکھ کھلی تو انھوں نے خود کو ایک ہسپتال کے بستر پر پایا۔گھر کے تمام افراد ان کے گرد جمع تھے۔سب کے چہروں پر فکر تھی۔اس وقت بِلُّو بھائی کو یہ احساس بھی ہو گیا تھا کہ سب ان سے کتنا پیار کرتے ہیں۔میں اکیلا نہیں ہوں۔ان کی آنکھ میں خوشی کے آنسو آ گئے اور انھیں اپنی غلط سوچ پر شرمندگی بھی ہوئی۔",
    "url": "https://www.urdupoint.com/kids/detail/moral-stories/main-akela-nahi-hun-2752.html?lang=ur"
  },
  {
    "story_id": "UP_0147",
    "story_title": "Purana Sikka - Article No. 2751",
    "story_text": "محمد عمیر جمیل، منگھو\nمیں شیشے کے شوکیس میں خاموش پڑا تھا۔بلب سے نکلنے والی تیز روشنی مجھ پر پڑ رہی تھی۔آنے والے ہر شخص کی نگاہ مجھ پر پڑتی اور وہ میری تصویر کھینچتا، جیسے میں دنیا کا آٹھواں عجوبہ ہوں۔\nعجوبہ تو میں ہوں ہی، کیونکہ آج سے دو ہزار سال پہلے مصر میں میرے ذریعے ہی تجارت ہوتی تھی۔حیران کن بات یہ تھی کہ میں دھات کا بنا تھا، جسے بھٹی میں ڈھالا گیا تھا۔\nآہستہ آہستہ مصر کی تہذیب کا زوال شروع ہو گیا۔مصر کی سلطنت کمزور ہوتی گئی اور اس پر بیرونی حملے بڑھ گئے۔عراق کے شہر بابل میں قحط سالی ہوئی اور عراق کے لوگ غلہ خریدنے مصر آنے لگے۔\nمیں ایسے ہی حالات کے مارے ایک سوداگر کے تھیلے میں تھا، جو مصر غلہ خریدنے آیا تھا۔\nاس نے اپنے تھیلے سے سامان نکالا تو بے دھیانی میں، میں بھی باہر گر گیا۔\nابھی میں اپنی اس آزادی کا جشن منا رہا تھا کہ بارش شروع ہو گئی اور میں پانی میں بھیگ گیا۔کچھ دیر بعد میری طبیعت خراب ہو گئی۔میں چونکہ دھات سے بنا تھا، اس لئے پانی نے بھی اپنا اثر دکھانا شروع کر دیا اور میری رنگت تبدیل ہو گئی، پھر اس کے بعد مجھے کچھ یاد نہیں رہا۔\nآنکھ کھلی تو دنیا جدید دور میں داخل ہو چکی تھی اور میں مصری میوزیم کے ایک شوکیس میں پڑا اپنی تاریخ بیان کر رہا تھا کہ میں یہاں کیسے پہنچا۔زنگ لگنے کے بعد میں ریت کے صحرا میں دھنس گیا اور دو ہزار سال بعد جب مصر کے ماہرِ آثارِ قدیمہ نے کھدائی کے دوران مجھے پایا تو اس کے توسط سے میں اس میوزیم کی روشنیوں میں بیٹھا دو ہزار سال پہلے اور آج کے دور کا موازنہ کر رہا ہوں۔",
    "url": "https://www.urdupoint.com/kids/detail/moral-stories/purana-sikka-2751.html?lang=ur"
  },
  {
    "story_id": "UP_0148",
    "story_title": "Aqalmand Bandar - Article No. 2750",
    "story_text": "عاصم جمیل\nایک دفعہ کا ذکر ہے، کسی جنگل میں ایک ظالم شیر رہتا تھا۔ہر روز دو تین جانوروں کو ہلاک کر دیتا تھا۔جنگل کے سبھی جانور اس سے ڈرتے تھے، اسی جنگل میں ایک چالاک بندر بھی رہتا تھا جو دوسرے ساتھیوں کی طرح شیطان نہیں تھا۔وہ اپنے کام سے کام رکھتا تھا۔ایک دن وہ کسی کام سے جنگل میں پھر رہا تھا کہ شیر نے اس کے بچے اور کئی ساتھیوں کو مار ڈالا۔\nجب وہ واپس آیا تو انہیں مرا ہوا دیکھ کر بہت رویا۔اسے جلد ہی معلوم ہو گیا کہ یہ حرکت شیر کی ہے۔اس نے اپنے آپ سے وعدہ کیا کہ ان کی موت کا بدلہ لینے تک چین سے نہیں بیٹھے گا۔بندر نے سوچا کہ وہ اکیلا تو کچھ بھی نہیں کر سکتا۔ہاں! اگر دوسرے جانور بھی ساتھ مل جائیں تو سب شیر کو مار سکتے ہیں۔لیکن پھر اسے خیال آیا کہ وہ سب تو شیر سے بہت ڈرتے ہیں، اس کا ساتھ بھلا کون دے گا۔\nیہ سوچ کر بندر ایک منصوبہ بناتا ہے۔وہ جنگل کے بہت سے جانوروں کو اکٹھا کرتا ہے اور ان سے کہتا ہے ”دیکھو میرے بھائیوں! اگر ہم نے جلد ہی شیر کا کچھ نہیں کیا تو وہ آہستہ آہستہ ہم سب کو مار دے گا۔اگر ہمیں زندہ رہنا ہے تو ہمیں شیر کو مارنا ہو گا“۔تمام جانور شیر کو مارنے کے لئے تیار ہو جاتے ہیں۔اتنے میں بوڑھا ہرن پوچھتا ہے ”شیر کو مارے گا کون؟“ بندر کہتا ہے ”ہم میں سے تو کوئی شیر کو مار نہیں سکتا لیکن شیر کو شیر تو مار سکتا ہے ناں!“ تمام جانور حیران ہو کر پوچھتے ہیں ”دوسرا شیر کہاں ہے؟“ بندر کہتا ہے اب تم سب جاؤ، صبح یہیں ملاقات ہو گی۔\nکچھ ڈرپوک جانور شیر کے پاس پہنچ جاتے ہیں اور کہتے ہیں کہ ”بندر آپ کو مروانے کے لئے کسی دوسرے شیر کو جنگل میں لانے والا ہے، جو صبح آپ کو مار دے گا۔شیر ہنس کر کہنے لگا:”صبح میں نہیں، وہ بندر میرے ہاتھوں مرے گا۔تم سب کو یہ خبر مجھ تک پہنچانے کا انعام ملے گا“۔\nجب صبح ہوتی ہے تو شیر اس جگہ پہنچتا ہے۔کچھ دور اسے ایک شیر بیٹھا نظر آتا ہے۔\nظالم شیر دوسرے شیر کو مارنے کے لئے اس کی طرف دوڑتا ہے۔وہ اچانک ایک بہت گہری کھائی میں گر جاتا ہے،اور وہاں پر لگی ہوئی نوکدار لکڑیاں کسی خنجر کی طرح اس کے جسم میں پیوست ہو جاتی ہیں، جس سے شیر وہیں مر جاتا ہے۔\nشیر کی ہلاکت کے بعد بندر شیر کی نقلی کھال اتار پھینکتا ہے، اور جانوروں کی جانب دیکھتے ہوئے کہتا ہے ”میں نے اپنا وعدہ پورا کر دیا“۔\nسبھی جانور حیران بھی ہوتے ہیں اور شرمندہ بھی۔پھر بندر ان سے کہتا ہے، ”میں جانتا تھا کہ تم سب شیر سے بہت ڈرتے ہو اور میں جو بھی تم سے کہوں گا تم وہ شیر کو بتا دو گے۔اس لئے میں نے یہ چال چلی۔میں نے پہلے ایک کھائی دیکھی، اس میں نوکدار لکڑیاں رکھیں، پھر تم سے جھوٹ بولا کہ اس جنگل میں ایک اور شیر آ گیا ہے تاکہ تم ظالم شیر کو بتاؤ اور وہ غصے میں آئے اور اسی عالم میں اس گڑھے میں جا گرے“۔یہ سن کر سبھی جانور خوشی سے جھومنے لگے۔",
    "url": "https://www.urdupoint.com/kids/detail/moral-stories/aqalmand-bandar-2750.html?lang=ur"
  },
  {
    "story_id": "UP_0149",
    "story_title": "Wada - Article No. 2749",
    "story_text": "عائشہ ناز\nراحیل روتے ہوئے اپنی دادی کے کمرے میں داخل ہوا۔اسے روتا دیکھ اس کی دادی سخت پریشان ہو کر اس سے پوچھنے لگیں، ”کیا ہوا بیٹے! اتنا کیوں رو رہے ہو؟“\nراحیل اپنے آنسو پونچھتے ہوئے کہنے لگا، ”دادی امّی آج میرا یونٹ ٹیسٹ تھا اور سچ کہتا ہوں، دادی امّی! میں نے سب کچھ یاد کیا تھا، پورا پورا پڑھا تھا لیکن امتحان ہال میں جب پیپر ہاتھ میں آیا تو مجھے کچھ بھی یاد نہیں آ رہا تھا۔\nمیں سب کچھ بھول گیا تھا۔سب بچے لکھ رہے تھے سوائے میرے۔میں نے اپنا پورا پرچہ خالی چھوڑ دیا۔اب میں فیل ہو جاؤں گا۔“\nاتنا کہہ کر راحیل دوبارہ پھوٹ پھوٹ کر رونے لگا۔اس کی دادی نے اس کو چپ کرایا اور کہا۔ ”اچھا راحیل بیٹا۔میرا ایک کام کرو۔\nسامنے کے باغ سے چند گلاب توڑ لاؤ اور وہاں سے آتے وقت اس باغ کے مالی کو خوب برا بھلا کہنا۔\nراحیل نے حیرانی سے اپنی دادی کے چہرے کو تکتے ہوئے کہا ”دادی امّی اگر میں اسے برا بھلا کہوں گا تو پھول دینا تو دور، وہ مجھے مار مار کر وہاں سے بھگا دے گا۔“\nاس کی دادی جو اس کی بات کو غور سے سن رہی تھیں، کہنے لگیں:”اچھا اور جو تم اتنے دنوں سے اپنے استادوں کا مذاق اڑاتے تھے، ان کی نقل اتارتے تھے، انھیں برا بھلا کہتے تھے۔ہمارے سمجھانے کے باوجود انہیں نام رکھتے تھے۔تو تم کیسے امید کرتے ہو کہ تمہیں علم حاصل ہو گا۔“\nراحیل نے شرمندگی سے اپنی گردن جھکا لی۔اور کہا:”دادی امّی واقعی مجھ سے بہت بڑی غلطی ہو گئی جس کی مجھے سزا ملی۔لیکن میں آپ سے وعدہ کرتا ہوں کہ اب میں اپنے اساتذہ کا احترام کروں گا۔“",
    "url": "https://www.urdupoint.com/kids/detail/moral-stories/wada-2749.html?lang=ur"
  },
  {
    "story_id": "UP_0150",
    "story_title": "Rasm O Riwayat - Article No. 2747",
    "story_text": "عائشہ فیض\n”ارے! ارے تم میرے اوپر سے گزر گئے بھائی! اب واپس آ کر دوبارہ گزرو، ورنہ میرا قد چھوٹا رہ جائے گا۔“آریان نے شاہ زیب سے کہا۔\n”اسما بیٹا! ذرا چپل سیدھی کر دو۔“ اسما کی امی نے آواز دی تو وہ چپل سیدھی کرنے لگی۔\n”نادیہ بیٹا! پاؤں مت ہلاؤ، شیطان جھولا جھولتا ہے۔“\n”سیما بیٹی! تمہیں کتنی مرتبہ سمجھایا ہے کہ عصر کے بعد جھاڑو نہیں دیتے۔\n“سیما جھاڑو لگا رہی تھی، کیونکہ آج کل گرد بہت اُڑ رہی تھی۔اس نے جھاڑو چھوڑ دی اور دوسرے کاموں میں مصروف ہو گئی۔\n”امی! بھائی کے ہاتھ پر دھاگے کیوں باندھ رہی ہیں؟“ عمر نے حیران ہوتے ہوئے پوچھا۔\n”بیٹا! یہ دھاگا لوگوں کی نظرِ بد سے بچانے کے لئے بچوں کے ہاتھوں میں باندھتے ہیں۔\nایسی کچھ باتوں کا تعلق تو ادب و آداب سے ہے، کچھ دیکھا دیکھی رائج ہو گئیں اور پھیلتی چلی گئیں۔\nمثلاً کسی کے اوپر سے جانا بے ادبی میں شمار ہوتا ہے، اس لئے بڑے بوڑھوں نے اپنے بچوں کو تنبیہ کے لئے اس طرح سے ڈرایا تاکہ بچہ ایسی حرکت نہ کرے۔ایسے ہی چپل سیدھی کرنا بھی ایک اچھا عمل ہے، تاکہ چپل یا جوتے کے نیچے اگر کچھ لگا ہو تو نظر نہ آئے۔پاؤں ہلانا تو ویسے بھی دوسرے کی طبیعت پہ گراں گزرتا ہے۔\nشام سے پہلے صفائی کرنے کی عادت ڈلوانے کے لئے عصر کے بعد جھاڑو لگانے کو منع کیا جاتا تھا۔\nیہ دھاگے والی بات تو صدیوں تک ہندوؤں کے ساتھ رہتے رہتے ان کی دیکھا دیکھی مسلمانوں میں بھی پختہ ہو گئی۔راکھی ہندوؤں کا تہوار ہے، جس میں کسی کے ہاتھ پر دھاگا باندھتے ہیں، تاکہ وہ ہر بلا سے محفوظ رہے۔ہمارے ہاں بھی نظرِ بد سے بچنے کے لئے کالا دھاگا باندھا جانے لگا۔\nاس غرض سے بچے کے ماتھے پر کالا سا نشان بھی بنا دیا جاتا ہے۔",
    "url": "https://www.urdupoint.com/kids/detail/moral-stories/rasm-o-riwayat-2747.html?lang=ur"
  },
  {
    "story_id": "UP_0151",
    "story_title": "Main Buzdil Nahi - Article No. 2746",
    "story_text": "محمد عرفان رامے\nشہزاد گاؤں کا سب سے نکما لڑکا سمجھا جاتا تھا۔اس کے والد بشیر احمد طویل عرصے تک گاؤں میں بطور چوکیدار اپنی خدمات انجام دیتے رہے تھے۔گاؤں کے لوگ ان کی بہت عزت کرتے تھے۔بڑھاپے اور بیماری کے باعث اب ان کے لئے کام کرنا ممکن نہیں رہا تھا۔ایک روز گاؤں کے چند بڑوں نے فیصلہ کیا اگر شہزاد اپنے والد کی جگہ چوکیداری شروع کر دے تو ان کے گھر کا چولہا جلتا رہے گا۔\nجب یہ تجویز شہزاد کے سامنے رکھی گئی تو وقتی طور پر اس نے کام کرنے کی ہامی بھر لی، لیکن کچھ ہی دنوں بعد چوکیداری سے بے زار ہو کر شہر چلا گیا۔\nشہزاد کئی روز شہر میں رہنے کے بعد گاؤں واپس آ گیا تھا۔وہ ملازمت کی تلاش میں شہر گیا تھا، مگر اپنی آرام طلبی اور سستی کے باعث وہاں کوئی کام نہ کر سکا۔\nاسے گاؤں پہنچ کر معلوم ہوا کہ یہاں ایک خونخوار شیر نے دہشت پھیلائی ہوئی ہے۔\nیہ شیر جانے کہاں سے پُرسکون قریبی جنگل میں آ دھمکا تھا اور اب تک گاؤں کے کئی جانوروں کا شکار کر چکا تھا۔\nاب وہ مستقل گاؤں آ گیا تھا، لیکن کسی نے اسے چوکیداری پر مجبور نہیں کیا تھا۔اب وہ شیر سے مقابلہ کرنے کا سوچ رہا تھا، تاکہ گاؤں والوں کی نظروں میں اپنی ساکھ بہتر بنا سکے۔شہزاد آرام طلب ضرور تھا، لیکن بزدل نہیں۔وہ اندھیرا پھیلتے ہی چھت پر چڑھ جاتا تھا تاکہ شیر کی آمد و رفت پر نظر رکھ سکے۔\nاُس رات چاندنی پھیلی ہوئی تھی اور کافی فاصلے تک دیکھا جا سکتا تھا۔رات کا پچھلا پہر تھا جب شہزاد نے گاؤں کی ایک پگڈنڈی پر شیر کو جاتے دیکھا۔شیر نے جبڑوں میں کوئی جانور دبوچ رکھا تھا۔شہزاد کو تین راتوں کی نگرانی کے بعد شیر دکھائی دیا تھا۔وہ اس موقع کو ضائع نہیں کرنا چاہتا تھا، چنانچہ اس کے تعاقب میں نکل گیا۔\nشیر کا رُخ مٹی کے بڑے ٹیلے کی طرف تھا، جس کے دوسری جانب جنگل شروع ہو جاتا تھا۔\nشہزاد محتاط انداز میں اس کا تعاقب کرتا رہا اور ایک ایسے مقام پر پہنچ گیا، جہاں بیٹھ کر شیر نے اپنے شکار سے پیٹ بھرا۔کھانے کے بعد شیر نے بھرپور انگڑائی لی اور جنگل میں غائب ہو گیا۔یہاں بکھری ہوئی پرانی ہڈیاں دیکھ کر شہزاد سمجھ گیا کہ شیر اپنا شکار یہیں لا کر کھاتا تھا۔سب کچھ اپنی آنکھوں سے دیکھنے کے بعد شہزاد واپس گھر آ گیا اور اگلی صبح اپنے والد کی بندوق نکال کر صاف کرنے لگا۔\n”یہ صبح صبح کیا کر رہے ہو بیٹا؟“ بشیر احمد نے اسے دیکھ کر حیرت سے پوچھا۔\n”بندوق کی صفائی کر رہا ہوں بابا! کسی بھی وقت ضرورت پڑ سکتی ہے۔شیر نے گاؤں میں خوف پھیلایا ہوا ہے۔“وہ بندوق صاف کرتے ہوئے بولا۔\n”تو یہ بات ہے․․․․ویسے اگر شیر آ گیا، تو، تم کیا کرو گے؟“ بابا مسکرائے۔\n”میں اسے گولیوں سے بھون ڈالوں گا۔\n“ اس کا لہجہ پُرعزم تھا۔\n”جہاں تک مجھے یاد ہے تم نے تو کبھی چوہا تک نہیں مارا، شیر کیسے مارو گے؟“\nبابا نے شرارت بھرے لہجے میں کہا تو شہزاد بھی مسکرا دیا۔بابا نے خود اسے بندوق چلانے کی تربیت دی تھی اور اب اس کی کاہلی کا مذاق اُڑا رہے تھے۔\nشیر کی نگرانی کرتے کئی روز گزر گئی۔آج بھی آدھی رات گزر چکی تھی اور شہزاد ٹیلے کے قریب ایک درخت کی شاخ پر بیٹھا تھا۔\nآج وہ اتنا چوکنا تھا کہ کوئی اس پر طنز نہیں کر سکتا تھا۔\nچاند بادلوں میں چھپا ہوا تھا اور چاندنی بہت مدھم تھی۔شہزاد عقابی نظروں سے اندھیرے میں دیکھ رہا تھا۔بہت دیر بعد اسے شیر مٹی کے ٹیلے کی جانب آتا دکھائی دیا۔آج اس کے پاس شکار نہیں تھا، کیونکہ گاؤں والوں نے اپنے جانور کمروں کے اندر بند کر دیے تھے۔بھوکے شیر کا رُخ جانوروں کی اُن بچی کھچی ہڈیوں کی طرف تھا، جنہیں وہ شکار کر کے لاتا تھا۔\nجیسے ہی شیر ٹیلے کے نزدیک پہنچا، چونک کر اِدھر اُدھر دیکھنے لگا۔شاید اسے وہاں کسی کی موجودگی کا احساس ہو گیا تھا۔شکار کی اُمید پر بھوکا شیر پوری طرح چوکس ہو گیا تھا۔وہ محتاط انداز میں اِدھر اُدھر دیکھتے ہوئے آگے بڑھا۔جلد ہی اُسے معلوم ہو گیا کہ کوئی ٹیلے کے قریب درخت پر بیٹھا ہے۔\nشہزاد بھی صورت حال سے نبٹنے کے لئے تیار تھا۔\nاُسے شکار کا تجربہ تو نہیں تھا، لیکن اب پیچھے ہٹنا بھی ممکن نہیں رہا تھا۔اس نے شاخ پر بیٹھے بیٹھے بندوق سیدھی کی اور شیر کی دونوں آنکھوں کے درمیان کھوپڑی کا نشانہ باندھ لیا۔\nاب وہ شیر کے قریب آنے کا انتظار کر رہا تھا۔جیسے جیسے درندہ آگے بڑھ رہا تھا، شہزاد کے دل کی حرکت تیز ہوتی چلی جا رہی تھی، لیکن اسے اپنے حواس پر قابو رکھنا تھا۔\nجیسے ہی خونی درندہ مزید آگے بڑھا، شہزاد نے بندوق کا ٹریگر دبا دیا۔\nعلاقہ دور دور تک فائر کی آواز سے گونج اُٹھا۔گھونسلوں میں سوئے ہوئے پرندے گھبرا کر شور مچانے لگے۔درخت کی وہ شاخ جس پر شہزاد بیٹھا تھا، زیادہ مضبوط نہیں تھی۔فائر کرتے وقت جب اس کے جسم کو بندوق سے جھٹکا لگا تو شاخ تنے سے جدا ہو گئی اور شہزاد اپنا توازن کھو کر زمین پر جا گرا۔\nبلندی سے گرنے کے باعث اس کی ٹانگ پر شدید جوٹ آئی تھی۔بندوق اس کے ہاتھ سے نکل کر زمین پر جا گری تھی۔وہ زخمی ٹانگ پکڑ کر درد سے کراہنے لگا۔\nخطرہ اب بھی موجود تھا۔شہزاد نے گردن گھما کر شیر کی طرف دیکھا تو جسم میں خوف کی لہر دوڑ گئی۔گولی سر کی بجائے شیر کی ٹانگ میں لگی تھی اور وہ دوبارہ حملے کی تیاری کر رہا تھا۔\nوقت بہت کم تھا۔\nشہزاد نے جلدی سے بندوق اُٹھا لی اور لوڈ کرنے کے بعد دوسرا فائر کر دیا، لیکن بہت دیر ہو چکی تھی۔شیر اس پر حملہ کرنے کے لئے لمبی جست لگا چکا تھا۔ماحول ایک مرتبہ پھر فائر کی آواز سے گونج اُٹھا۔اس بار شہزاد کی چیخ بھی اس شور کا حصہ تھی۔\nگولی کی آواز سن کر بشیر احمد کی آنکھ کھلی تو وہ ہڑبڑا کر اُٹھ بیٹھے۔انھوں نے لالٹین کی روشنی میں جائزہ لیا تو شہزاد بندوق سمیت غائب تھا۔\nبیٹے کا خیال آتے ہی اُن کا کلیجہ منہ کو آ گیا۔وہ لاٹھی کے سہارے چلتے ہوئے گھر سے باہر نکل آئے۔گاؤں کے دیگر لوگ بھی وہاں جمع ہو گئے۔جلد ہی نوجوان بیل گاڑیوں پر سوار ہو کر ٹیلے کی جانب روانہ ہو گئے۔سب کا خیال تھا کہ آواز اسی طرف سے آئی تھی۔\nجب وہ ٹیلے کے نزدیک پہنچے تو وہاں کا منظر دیکھ کر سب کے منہ حیرت اور خوف سے کھلے رہ گئے۔خون میں لت پت شیر درخت کے نزدیک پڑا تھا، جبکہ شہزاد کا آدھا جسم اس کے نیچے دبا ہوا تھا۔\nشہزاد کی گرفت بندوق پر اب بھی مضبوط تھی۔\nچند نوجوان تیزی سے آگے بڑھے اور مردہ شیر کو گھسیٹ کر شہزاد سے دور کر دیا۔شہزاد کی ٹانگ زخمی تھی۔وہ صدمے سے بے ہوش تھا۔لوگ اسے گاؤں کے مطب میں لے آئے اور حکیم صاحب نے اس کا علاج شروع کر دیا۔جلد ہی شہزاد کو ہوش آ گیا۔وہ حیرت سے اپنے گرد جمع لوگوں کو دیکھنے لگا، جو زندگی میں پہلی بار اُسے بزدل اور نکما نہیں، بلکہ بہادر قرار دے رہے تھے۔آج بشیر احمد کا سر بھی فخر سے بلند تھا۔وقت نے اُن کے بیٹے کو گاؤں کا سب سے بہادر نوجوان ثابت کر دیا تھا، جو اُن کے لئے ایک بڑا اعزاز تھا۔",
    "url": "https://www.urdupoint.com/kids/detail/moral-stories/main-buzdil-nahi-2746.html?lang=ur"
  },
  {
    "story_id": "UP_0152",
    "story_title": "Chote Bache Bara Faisla - Article No. 2745",
    "story_text": "جاوید اقبال صدیقی\nنصرت کے تین بیٹے احمد، عبداللہ اور منان تھے۔ان کے شوہر ایک نجی کمپنی میں ملازم تھے۔نصرت بہت سگھڑ گھریلو خاتون تھیں، جو کم آمدنی میں بھی بہت سلیقے سے گھر کا انتظام سنبھالے ہوئے تھیں۔بچے بہت ذہین، لیکن شریر تھے۔ان کی بہن کے مالی حالات بہت اچھے تھے۔آج وہ نصرت سے ملنے آ رہی تھیں۔وہ بچوں کے لئے تحفے بھی لا رہی تھیں، اس لئے سب بچے خوش تھے اور بے تابی سے اپنی خالہ کا انتظار کر رہے تھے۔\nنصرت نے ان کے لئے کھانے کا انتظام کر رکھا تھا۔خالہ آئیں تو دیر باتوں کے بعد انھوں نے بچوں کی فرمائش کے مطابق تحفے دیے تو وہ خوشی سے پھولے نہ سمائے۔شام تک خوب باتیں ہوئیں۔انھوں نے بچوں کو خوب پیار کیا اور جب جانے لگیں تو نصرت کو کچھ پیسے دیتے ہوئے کہا کہ بچوں کو ان کی پسند کی چیزیں لے کر دے دینا۔\nجب وہ چلی گئیں تو نصرت نے ہاتھ میں پکڑے پیسے ٹی وی ٹرالی کی دراز میں رکھ دیے اور خود پڑوسن کی تیمارداری کے لئے چلی گئیں۔\nامی کے جانے کے بعد بچے اپنی شرارتوں میں لگ گئے۔اچانک احمد نے کہا:”آج کچھ کھانے پینے کو دل چاہ رہا ہے۔“\nمنان نے کہا:”ارے ہاں یاد آیا، خالہ نے امی کو ہم سب کے لئے پیسے دیے تھے۔“\n”کہاں رکھے ہیں؟“ منان کی بات سن کر عبداللہ نے بتایا کہ پیسے ٹی وی ٹرالی میں رکھے ہیں۔احمد نے جلدی سے دراز میں سے پیسے نکال کر منان کے ہاتھ میں پکڑا دیے۔\n”ارے یہ تو پورے پانچ ہزار ہیں۔“منان بولا:”سنو، یہ پیسے ہمارے ہی تو ہیں۔ایسا کرتے ہیں کھانے کی چیزیں لے کر آتے ہیں۔احمد! تمہیں کیا چاہیے؟“ منان نے ہزار ہزار کے دو نوٹ اپنے پاس رکھے اور باقی روپے اس کے ہاتھ میں دیتے ہوئے دراز میں رکھنے کا اشارہ کیا۔\nاحمد نے نوٹ دراز میں رکھے اور تیزی سے آ کر منان کے سامنے بیٹھ گیا:”بھائی! مجھے سموسے، کریم رول اور کولڈ ڈرنک چاہیے۔\nپھر منان نے عبداللہ سے پوچھا جو خاموشی سے ساری کارروائی دیکھ رہا تھا، مگر اب تک خاموش تھا:”پہلے تم بتاؤ تم اپنے لئے کیا لاؤ گے؟“ اس نے اُلٹا منان سے پوچھا۔\n”میں، میں اپنے لئے بریانی اور رس گلے لاؤں گا۔کولڈ ڈرنک تو احمد نے منگا لی ہے۔“\n”اچھا، اب تم بھی بتا دو، تاکہ میں جاؤں۔“ اس نے عبداللہ سے پوچھا۔\n”میرے لئے چاکلیٹ والی پیسٹری اور مینگو جوس۔“\nمنان نے تمام چیزیں ایک کاغذ پر لکھیں اور حساب کرنے لگا۔پھر کہا:”چار سو روپے کی بریانی۔سو کے سموسے۔سو روپے کے کریم رول۔ایک سو پچاس کی کولڈ ڈرنک۔دو سو کے رس گلے۔سو کی پیسٹری اور دو سو روپے کا جوس کا ڈبہ۔یہ کل ملا کے ساڑھے بارہ سو روپے ہوئے۔باقی بچے ساڑھے سات سو وہ ہم آپس میں بانٹ لیں گے۔\n”بھائی! میرے حصے میں کتنے روپے آئیں گے؟“ عبداللہ نے پوچھا۔\n”ڈھائی سو روپے۔“ منان نے حساب لگا کر اسے بتایا۔\n”ٹھیک ہے میں اپنے حصے کے روپے امی کو دے دوں گا۔“ عبداللہ نے کہا۔عبداللہ کی بات پر منان چونک گیا۔\n”کیوں؟ امی کے لئے تو دراز میں تین ہزار روپے رکھے ہیں۔یاد ہے ناں خالہ نے پورے پانچ ہزار روپے دیے ہیں۔\n”ہاں یاد ہے، مگر بھائی! خالہ کے آنے سے پہلے امی نے برابر والی پڑوسن سے دو ہزار روپے قرض لیے تھے۔وہ انھیں دے دیں گی۔باقی بچے ایک ہزار․․․․․اور ہاں امی نے دودھ والے کے پیسے ابھی تک نہیں دیے وہ کہہ رہا تھا کہ اگر آج پیسے نہ دیے تو دودھ پہنچانا بند کر دے گا۔“\nعبداللہ کی باتیں سن کر منان اور احمد اس کے قریب آ کر بیٹھ گئے۔\nامی نے میری اسکول کی فیس ابھی تک نہیں دی۔” احمد جو عبداللہ کی باتیں غور سے سن رہا تھا بولا۔عبداللہ دودھ والے انکل کے کتنے پیسے امی نے دینے ہیں؟“\n”اٹھارہ سو روپے، امی نے مجھے بتایا تھا۔“\nاس طرح سے تو یہ پیسے بہت کم ہیں۔اس سے زیادہ تو انھیں اُدھار چکانا ہے۔یہ کہتے ہوئے منان کی آنکھوں میں آنسو اُمڈ آئے۔بھائی کو افسردہ دیکھ کر احمد اُٹھ کر پانی لینے چلا گیا۔عبداللہ جلدی سے اسکول کی کاپی کھول کر ہوم ورک کرنے لگا۔منان نے ٹی وی ٹرالی کی دراز کھولی اور اپنی مٹھی میں بند ہزار ہزار کے دو نوٹ سیدھے کر کے دوسرے تین نوٹوں کے درمیان رکھ دیے۔",
    "url": "https://www.urdupoint.com/kids/detail/moral-stories/chote-bache-bara-faisla-2745.html?lang=ur"
  },
  {
    "story_id": "UP_0153",
    "story_title": "Mutawazan Ghiza Zaroori Hai - Article No. 2742",
    "story_text": "سائرہ جبیں\n”مما! آج کیا پکایا ہے؟“ عائشہ سکول سے واپس آئی تو آتے ہی بے تابی سے پوچھا، اسے شدید بھوک لگی تھی۔عائشہ کی امی نے جواب دیا ”جلدی سے ہاتھ منہ دھو کر آ جاؤ، آج مزیدار بھنڈی پکائی ہے میں نے“۔عائشہ نے بھنڈی کا نام سنا تو منہ بنایا اور ناراضی سے بولی ”مجھے نہیں کھانی، کتنی دفعہ کہا ہے کہ بھنڈی نہ پکایا کریں، مجھے اچھی نہیں لگتی“۔\nعائشہ نے غصے سے بستہ اٹھایا اور اپنے کمرے میں چلی گئی۔\nامی نے اسے کئی مرتبہ بلایا کہ ایسا نہ کرے اور صبر و شکر کے ساتھ کھانا کھا لے مگر عائشہ نے ایک نہ سنی اور کمرے میں ہی بیٹھی رہی۔رات کے کھانے میں بھی دوپہر والا سالن کھایا جانا تھا، اس لئے عائشہ نے رات کا کھانا کھانے سے بھی انکار کر دیا اور ابو کا انتظار کرنے لگی تاکہ ان سے فرمائش کر کے بازار سے برگر یا چاٹ منگوا لے۔\nابو گھر واپس آئے تو انہیں عائشہ کو دیکھ کر ہی پتہ چل گیا کہ آج اس کا موڈ خراب ہے۔ابو نے عائشہ سے پوچھا ”کیا بات ہے گڑیا، آپ ناراض کیوں ہیں“؟\nعائشہ بولی ”ابو جان! امی نے آج پھر بھنڈی پکائی ہے، مجھے سبزی اچھی نہیں لگتی، لیکن امی چاہتی ہیں کہ جو بھی گھر میں پکے، میں وہی کھاؤں، کیا میں آج برگر کھا سکتی ہوں؟ آپ مجھے برگر منگوا دیں نا؟“ عائشہ نے لاڈ سے کہا۔\nلیکن آج ابو نے بھی عائشہ کو سمجھانے کی کوشش کی، وہ کئی بار عائشہ کو سبزی کھانے سے منع کرتے دیکھ چکے تھے۔\nابو نے کہا ”بیٹی! ہمیں سب سبزیاں کھانی چاہئیں، اللہ تعالیٰ نے سب سبزیاں ہمارے فائدے کیلئے بنائی ہیں۔ان سے ہمیں غذائیت اور طاقت حاصل ہوتی ہے اور ہم صحت مند رہتے ہیں“ مگر عائشہ کی تو ایک ہی ضد تھی، اسے سبزیاں اچھی نہیں لگتیں۔\nآخر مجبوری میں اس کی ضد پوری کر دی گئی، اب یہی ہوتا، جب بھی گھر میں سبزی بنتی، عائشہ باہر کی کوئی چیز کھا لیتی، اس کے چھوٹے بہن بھائی، بالکل ضد نہ کرتے اور شوق سے گھر کا بنا کھانا کھاتے لیکن عائشہ مختلف تھی، اس نے باہر کی چیزیں کھانے کی عادت اپنا لی تھی لیکن کچھ ہی دن بعد یہ ثابت ہو گیا کہ یہ عادت اس کے لئے اچھی نہیں۔کئی دن سے عائشہ محسوس کر رہی تھی کہ اسے چلتے ہوئے ٹانگوں میں درد ہوتا ہے اور وہ پہلے جیسی توانائی محسوس نہیں کر رہی، سکول کے وقفے میں بھی کھیلتے ہوئے وہ اپنے دوستوں سے ہار جاتی تھی کیونکہ زیادہ دوڑنے سے اسے ٹانگوں میں درد ہوتا تھا اور چلنا مشکل ہو جاتا تھا۔\nوقت گزرنے کے ساتھ عائشہ کی امی نے بھی محسوس کیا کہ عائشہ چلنے پھرنے میں دقت محسوس کرتی ہے اور سکول سے آنے کے بعد بھی بیٹھی رہتی ہے اور نہ ہی گھر کے کاموں میں پہلے کی طرح حصہ لیتی ہے۔تھکن کی شکایت بھی ہر وقت اس کی زبان پر رہتی تھی، ایک دن انہوں نے عائشہ سے اس بارے میں پوچھا تو عائشہ نے بتایا ”امی میری ٹانگوں میں ہر وقت درد ہوتا ہے، اس لئے مجھ سے کوئی کام نہیں کیا جاتا“۔\nامی نے یہ شکایت سنی تو دوسرے ہی دن شام کو عائشہ کے والدین اسے ڈاکٹر کے پاس لے گئے۔ڈاکٹر نے سب سے پہلے عائشہ سے پوچھا کہ وہ کھانے میں کیا پسند کرتی ہے۔عائشہ نے بتایا ”ڈاکٹر انکل ویسے تو میں گھر کا کھانا کھاتی ہوں، مگر مجھے سبزیاں پسند نہیں، اس لئے جب گھر میں سبزی بنتی ہے تو میں باہر سے پیزا یا سینڈوچ اور برگر منگوا کر کھا لیتی ہوں“۔\nڈاکٹر نے عائشہ کا معائنہ کرنے کے بعد بتایا کہ اس کی خوراک صحت بخش اور متوازن نہیں، اسی وجہ سے یہ بیمار رہتی ہے۔ڈاکٹر انکل بولے ”بیٹا! صحت مند رہنے کیلئے ہمیں پھل، سبزی، گوشت، دودھ، مچھلی ہر چیز کی ضرورت ہوتی ہے، ان سب کو ملا کر ہی متوازن خوراک استعمال کی جا سکتی ہے۔جو بچے سبزیاں اور پھل کھاتے ہیں۔دودھ پیتے ہیں، وہ ہمیشہ صحت مند رہتے ہیں، ان کے وں میں ہر وقت درد نہیں ہوتا“۔\nڈاکٹر انکل نے عائشہ سے کہا ”بیٹا! یاد رکھیں، اللہ تعالیٰ نے کھانے پینے کی جو چیز بھی بنائی ہے، وہ ہمارے فائدے کے لئے ہے۔جب آپ اس بات پر یقین رکھیں گی تو کبھی بھی خوراک سے پھل اور سبزی الگ نہیں کریں گی۔“ تب عائشہ نے وعدہ کیا کہ اب وہ ہمیشہ گھر کا پکا ہوا کھانا خوش ہو کر کھائے گی اور سبزی کھانے سے کبھی انکار نہیں کرے گی۔ڈاکٹر انکل نے کہا ”ہاں! اگر ایسا کرو گی تو ٹانگوں کا درد جلد ہی ختم ہو جائے گا“۔\nپیارے بچو! یہ سچ ہے، صحت مند زندگی گزارنے کیلئے آپ کو متوازن غذا کی ضرورت ہوتی ہے۔متوازن غذا پھل، گوشت، سبزی، دودھ وغیرہ سے مل کر بنتی ہے، آپ کو ہر چیز خوش ہو کر کھانی چاہئے تاکہ قدرت کی ہر نعمت سے ملنے والی غذائیت آپ تک پہنچ سکے اور آپ صحت مند زندگی بسر کر سکیں۔ننھے دوستو! ابھی آپ نے بڑے بڑے کام کرنے ہیں، صحت اچھی ہو گی تو ہر کام اور ہر کامیابی حاصل کرنا بھی ممکن ہو جائے گا۔",
    "url": "https://www.urdupoint.com/kids/detail/moral-stories/mutawazan-ghiza-zaroori-hai-2742.html?lang=ur"
  },
  {
    "story_id": "UP_0154",
    "story_title": "Aik Thi Budhiya - Article No. 2741",
    "story_text": "مرزا حامد بیگ\nایک تھی بڑھیا اور اس کا ایک بیٹا بھی تھا۔بیٹا بہت دور رہتا تھا۔بڑھیا اکیلی تھی اور بیمار رہتی تھی۔ایک روز بڑھیا نے سوچا، چلوں اپنے بیٹے کے گھر۔لیکن وہ اپنے بیٹے کے گھر کیسے جاتی۔اس کا گھوڑا بھی نہیں تھا اور نہ کوئی سنگی ساتھی۔وہ کیا کرتی۔اپنے بیٹے کے گھر کیسے جاتی۔بڑھیا نے سوچا، میں کیا کروں۔\nاپنے بیٹے کے گھر کیسے جاؤں۔بڑھیا کے گھر میں ایک بڑا سا مٹکا تھا۔مٹکے نے کہا، ”کیوں فکر کرتی ہو۔میں لے جاؤں گا تمہیں، تمہارے بیٹے کے گھر۔“بڑھیا خوش ہو گئی۔اس رات بہت بارش ہوئی۔ندی نالوں میں پانی آ گیا۔چاروں طرف پانی ہی پانی۔گلیاں اور بازار پانی سے بھر گئے۔\nمٹکے نے کہا، ”جلدی کر، چلیں۔“ ”بڑھیا مٹکے میں بیٹھ گئی۔\nمٹکا پانی میں اتر گیا اور تیرنے لگا۔“بڑھیا بولی، چل میرے مٹکے ٹم مک ٹم کہاں کی بڑھیا، کہاں کے تم مٹکا چل پڑا۔گلیوں اور بازاروں سے ہوتا ہوا۔راستے میں جنگل تھا۔جنگل میں جانور تھے۔جانوروں کو دیکھ کر بڑھیا ڈر گئی۔کہنے لگی، ”ہائے! مجھے جانور کھا جائیں گے۔“\nمٹکا بولا، ”ڈر کاہے کا؟“\nبڑھیا نے کہا، ”جنگل میں شیر بھی ہو گا۔\nمٹکا بولا، ”پھر کیا ہوا؟“\nبڑھیا بولی، ”جنگل میں لگڑبھگا بھی ہو گا۔“\nمٹکے نے کہا، ”ہوتا رہے۔“\nبڑھیا بولی، ”جنگل میں ریچھ بھی ہو گا۔“\nمٹکے نے کہا، ”شیر، لگڑبھگا، ریچھ جنگل میں ہیں تو آتے کیوں نہیں۔“\nیہ سن کر شیر، لگڑبھگا اور ریچھ آ گئے۔شیر بولا، ”ہام ہام ہام بڑھیا کو میں کھاؤں گا۔\nلگڑبھگا بولا، ”خی خی خی۔۔۔ بڑھیا کو میں کھاؤں گا۔“\nریچھ کہنے لگا، ”مجھے بہت بھوک لگی ہے۔بڑھیا کو مجھے کھانے دو۔“\nبڑھیا بولی، ”کیوں کھاتے ہو مجھے۔میں تو کمزور سی ہوں۔مجھے بیٹے کے گھر جانے دو۔بیٹے کے گھر اچھے اچھے کھانے کھاؤں گی تو موٹی ہوجاؤں گی۔جب بیٹے کے گھر سے واپس آؤں گی تب کھا لینا۔“\nشیر بولا، ”ہوں۔\n“ لگڑبھگا اور ریچھ بولے، ”ہوں“\nبڑھیا کی جان میں جان آئی تو بولی، چل میرے مٹکے ٹم مک ٹم کہاں کی بڑھیا، کہاں کے تم مٹکا چل پڑا۔بڑھیا، جنگل سے نکل کر اپنے بیٹے کے گھر پہنچی۔وہ بہت خوش تھی۔بیٹے نے اسے اچھے اچھے کھانے کھلائے بڑھیا نے جی بھر کر کھایا۔بڑھیا، کھا کھا کر خوب موٹی تازی ہو گئی۔ایک دن بڑھیا کہنے لگی، ”بیٹا، اب میں اپنے گھر جاؤں گی۔\nبیٹا بولا، ”خیر سے جائیں۔“ بڑھیا مٹکے میں بیٹھ گئی۔چل میرے مٹکے ٹم مک ٹم کہاں کی بڑھیا، کہاں کے تم مٹکا چل پڑا۔راستے میں جنگل تھا۔جنگل میں شیر، لگڑبھگا اور ریچھ تھے۔شیر نے مٹکے میں بیٹھی بڑھیا کو دیکھ لیا۔کہنے لگا،”بڑھیا تو خوب موٹی تازی ہو کر آئی ہے۔“\nلگڑبھگا بولا، ”خی خی خی۔۔۔ مجھے تو بھوک لگ گئی۔\nریچھ نے کہا، ”آؤ اب بڑھیا کو کھا لیں۔“جنگل کے سارے جانور مل کر بولے، ”اچھا، تو اب ہم بڑھیا کو کھائیں گے۔“ یہ سن کر بڑھیا بولی، ”پہلے مجھے دو دو مٹھی ریت لا دو، تب کھانا۔“ وہ مان گئے۔دو مٹھی ریت شیر لایا۔دو مٹھی لگڑبھگا اور دو مٹھی ریچھ لایا۔بڑھیا اپنے ہاتھوں میں ریت لے کر بیٹھ گئی اور بولی، ”آؤ، اب مجھے کھاؤ۔“ جب وہ اسے کھانے کو آگے بڑھے تو بڑھیا نے مٹھی بھر بھر کر ریت ان کی آنکھوں میں ڈال دی۔اب جانور اسے کیسے کھاتے۔بڑھیا بولی، چل میرے مٹکے ٹم مک ٹم کہاں کی بڑھیا، کہاں کے تم مٹکا چل پڑا۔جنگل کے جانور پیچھے رہ گئے اور بڑھیا اپنے گھر پہنچ گئی۔",
    "url": "https://www.urdupoint.com/kids/detail/moral-stories/aik-thi-budhiya-2741.html?lang=ur"
  },
  {
    "story_id": "UP_0155",
    "story_title": "Maa Ki Dua - Article No. 2740",
    "story_text": "نجمہ جٹ\nکسی شہر میں ایک غریب بیوہ عورت رہتی تھی۔اس کے دو بیٹے تھے۔وہ غریب عورت محنت، مزدوری کر کے دونوں بیٹوں کی پرورش کرتی تھی۔ایک دن دونوں بھائی محلے میں کھیل رہے تھے کہ ایک نیک دل انسان ادھر سے گزرا۔اس نے دونوں بچوں کو کچھ روپے دیئے۔دونوں بھائی پیسے لے کر بہت خوش ہوئے اور کھانے کی چیزیں خریدنے بازار چل دیئے۔\nبڑے بھائی نے چھوٹے بھائی سے کہا ”تم ان روپوں کا کیا لو گے“؟\nچھوٹے بھائی نے کہا ”میں تھوڑے سے پھل خریدوں گا۔اماں کو کل سے بخار ہے، انہوں نے روٹی نہیں کھائی، پھل کھا کر ان کا جی بہت خوش ہو گا“۔\nبڑے بھائی نے کہا ”میں تو ٹافیاں لوں گا“ باتیں کرتے کرتے دونوں بازار پہنچ گئے۔بڑے بھائی نے اپنے پیسوں کی ٹافیاں خریدیں اور ان کو جیب میں ڈال کر مزے سے کھانے لگا۔\nچھوٹے بھائی نے اپنے پیسوں سے پھل خریدے۔جب دونوں بھائی ماں کے پاس پہنچے تو چھوٹے بیٹے نے ماں سے کہا ”دیکھو ماں! میں آپ کیلئے رس بھرے پھل لایا ہوں۔ایک نیک دل انسان نے ہمیں کچھ روپے دیئے تھے“۔بچوں کی ماں ایک بہت خود دار عورت تھی۔پھل کھانے سے پہلے ماں نے انہیں نصیحت کی کہ کسی سے پیسے لینا اچھی بات نہیں، خود داری اسی میں ہے کہ انسان روکھی سوکھی کھا کر گزارہ کرے، تاہم ماں نے اسے دعا دی کہ خدا تجھے خوش رکھے۔چھوٹا بیٹا بہت خوش ہوا۔کسی اور بات سے اسے اتنی خوشی نہ ہوتی، جتنی ماں کی دعا سے ہوئی۔بڑے بھائی نے یہ دیکھا تو وہ پچھتایا اور اس نے دل میں ٹھان لی کہ آئندہ وہ بھی ہمیشہ ماں کا خیال رکھے گا۔",
    "url": "https://www.urdupoint.com/kids/detail/moral-stories/maa-ki-dua-2740.html?lang=ur"
  },
  {
    "story_id": "UP_0156",
    "story_title": "Shararti Kauwa Aur Reham Dil Chidiya - Article No. 2738",
    "story_text": "آسیہ فاطمہ\nچڑیا بی منہ میں ایک شاپر لیے جس میں تھوڑے سے پکے ہوئے چاولوں کے دانے تھے اپنے گھونسلے میں بیٹھ کر ابھی اپنے بچوں کو کھلانے ہی لگی تھی کہ شرارتی کوا جو ماہر شکاریوں کی طرح گھات لگائے بیٹھا ہوا تھا شاپر اُچک کر یہ جا وہ جا۔چڑیا بیچاری جو اتنی محنت سے اپنا رزق اکٹھا کر کے لائی تھی دل مسوس کر رہ گئی۔\nوہیں اُس کے بچوں نے چی چی کر کے شور مچایا تو صائم جو صحن میں کتاب لے کر بیٹھا پیپر کی تیاری کر رہا تھا اُن کی طرف متوجہ ہوا۔آج تیسرا دن تھا اُسے صحن میں بیٹھ کر پیپر کی تیاری کرتے ایک دو دفعہ اُس نے کوے کی شرارت دیکھی بھی تھی، شور مچاتے چڑیا کے بچوں کو دیکھ کر کچھ سوچنے لگا پھر اٹھ کر اپنی سوچ کو عملی جامہ پہنانے لگا۔اپنے سوچے پر عمل کر کے وہ دوبارہ پڑھنے بیٹھ گیا، اب اُسے اگلے دن کا انتظار تھا۔\nاگلے دن چڑیا نرم روٹی کا ٹکڑا منہ میں دبوچے آ رہی تھی کہ اُسے شرارتی کوا نظر آیا جو ایک درخت کے نیچے بے سدھ پڑا ہوا تھا۔\n”کوے بھائی! کیا ہوا؟“ چڑیا بی کوے کے پاس جا کر پریشانی سے بولی۔\n”مجھے بخار ہے بہن میں کچھ کھانے کو بھی نہیں لینے جا سکتا“۔اتنا بول کر کوے نے اپنا سر پھر زمین پر رکھ دیا تو چڑیا نے اپنے منہ میں دبایا ہوا ٹکڑا اور پنجوں میں پکڑی ہوئی پنیر کوے کے آگے رکھ دی اور بولی۔\n”یہ تم کھا لو میں بچوں کے لئے اور لے آتی ہوں۔“بہت شکریہ بہن۔کوے نے کہا۔\n”ایک دوسرے کی مصیبت میں کام آنا ہی نیکی ہے۔“ کہتی ہوئی چڑیا اُڑ گئی۔کوے نے اپنے پر جھاڑے اور بیٹھ کر کھانے لگا۔ ”بیوقوف چڑیا ہونہہ۔“\nکچھ دن ایسے ہی گزر گئے شرارتی کوا نظر نہ آیا۔چڑیا کے بچے بھی بہت خوش تھے کہ اچانک سے شرارتی کوا آیا اور چڑیا کا لایا کھانا لے کر بھاگنے لگا تو ڈور میں پھنس کر رہ گیا۔\nصائم جو کافی دنوں سے کوے کا گھونسلا خالی دیکھ کر یہ سمجھ رہا تھا کوا بدل گیا ہے اُسے ڈور سے اُلجھتے دیکھ کر پاس گیا اور بولا۔ ”ہاں بھئی کوے! میں تو سمجھا تھا تم بدل گئے ہو پر نہیں تم ابھی تک کسی کا حق چھین کر کھانے والے کوے ہو۔ایسے ہی لٹکے رہو یہی تمہاری سزا ہے۔“ اتنا بول کر وہ گھر کے اندر چلا گیا۔\nکوے کو اپنی چالاکیاں یاد آ رہی تھیں جو وہ معصوم چڑیوں کے ساتھ کیا کرتا تھا۔\nاُس کی آنکھوں سے آنسو بہنے لگے اور کھانا بھی نیچے گر گیا۔چڑیا کے بچے خوشی سے چہچہا رہے تھے کہ کوے سے اُن کی جان جو چھوٹنے والی تھی، مگر چڑیا اُداس آنکھوں سے کوے کو دیکھ رہی تھی پھر کچھ سوچتے ہوئے کوے کے پاس گئی اور اُسے آزاد کرنے کی کوشش کرنے لگی تو شرارتی کوا بولا۔”چڑیا بہن نہ کرو میری یہی سزا ہے۔“\n”نہیں کوے بھائی تمہیں احساس ہو گیا یہی بہت ہے۔\n“ چڑیا بولی تو ندامت سے مزید کوے کا سر جھک گیا۔صائم جو دکان پر جانے کے لئے باہر آ رہا تھا چڑیا کو جدوجہد کرتے اور کوے کو سر جھکائے ہوئے دیکھ کر پاس آیا اور کوے کے وں سے اُلجھی ہوئی ڈور نکالتے ہوئے بولا۔”یہ چڑیا کا تم پر احسان ہے کہ اسے اتنا تنگ کرنے کے باوجود وہ تمہیں آزاد کرنے کی کوشش کر رہی ہے۔اُمید ہے تم سدھر جاوٴ گے اور اپنی محنت آپ کے تحت رزق تلاش کر کے کھایا کرو گے۔“ کوے نے اقرار میں سر ہلایا اور دونوں کا شکریہ ادا کرتے ہوئے اُڑ گیا۔\nدیکھا بچو! ”چڑیا کی رحم دلی نے شرارتی کوے کو بدل دیا تھا۔ہم بھی اپنے اخلاق اور نرم لہجے کی بدولت بہت کچھ کر سکتے ہیں۔تو آئیے عہد کیجیے ہم خود کے ساتھ ساتھ دوسروں کا بھی خیال رکھیں گے۔“",
    "url": "https://www.urdupoint.com/kids/detail/moral-stories/shararti-kauwa-aur-reham-dil-chidiya-2738.html?lang=ur"
  },
  {
    "story_id": "UP_0157",
    "story_title": "Sabar Ka Inaam - Article No. 2737",
    "story_text": "شازیہ کاشف، نارتھ کراچی\nاحمد پہلی جماعت کا نٹ کھٹ اور شرارتی سا بچہ تھا۔اس کے اندر ایک بری عادت تھی کہ وہ ہر کام میں بے صبری اور جلد بازی کا مظاہرہ کرتا تھا۔چیزوں کو گہرائی سے جانچنا اور پُرتجسس رہنا اچھی بات ہے، مگر اس کی بے صبری اور جذباتی پن اکثر اسے مشکل میں ڈال دیتا تھا۔اسکول میں بھی اس کی بے صبری کا یہی حال تھا۔\nدوران پڑھائی وہ اپنی کرسی پر اچھلتا، کبھی اپنی پینسل ربر سے کھیلتا، استاد کے سوالات ختم کرنے سے پہلے ہی بے تابی سے ہاتھ اٹھا دیتا اور دوسروں کو بولنے کا موقع دینے سے پہلے ہی اپنی بات شروع کر دیتا تھا۔\nاحمد کی کلاس ٹیچر مس شیریں ایک مہربان اور صابر خاتون تھیں۔وہ جانتی تھیں کہ احمد ایک ہونہار اور ذہین طالب علم ہے، لیکن وہ یہ بھی جانتی تھیں کہ صبر ایک خوبی ہے، جسے سیکھنے کی ضرورت ہے۔\nایک دن جب مس شیریں کلاس میں آئیں تو ان کے پاس کچھ بیج تھے۔انھوں نے بتایا کہ اسکول کے میدان میں پہلی جماعت کے بچے مل کر خوبصورت سا باغیچہ لگائیں گے اور اس کی دیکھ بھال کریں گے، ہر طالب علم کو اُگانے کے لئے کچھ بیج دیے گئے۔\nاحمد بہت پُرجوش تھا وہ روز اپنے چھوٹے سے باغیچے کی صفائی کرتا، وہاں پانی ڈالتا۔مس نے احمد کو سمجھایا کہ باغ کے پھلنے پھولنے کے لئے صبر ضروری ہے۔\nجیسے جیسے ہفتے گزرتے گئے احمد صبر کی اہمیت کو سمجھنے لگا۔اس نے دیکھا کہ ننھا پودا زمین سے باہر آ گیا ہے اور روزانہ آہستہ آہستہ اونچا ہو رہا ہے۔\nایک صبح اس نے دیکھا کہ پودے کے ساتھ ننھی منی سی پیلے رنگ کی کلی موجود ہے وہ باقاعدگی سے پودوں کو پانی دیتا اور پنکھڑیوں کے کھِلنے کا انتظار کرتا۔اس نے اس عمل میں خوبصورتی دیکھی اور محسوس کیا کہ ہر کام مکمل ہونے میں وقت لگتا ہے۔ایک روشن صبح کی ننھی کلی آخر سورج مکھی کے پھول میں تبدیلی ہو گئی۔\n”دیکھو احمد! آپ کا صبر کیا رنگ لایا ہے؟“ مس شیریں نے احمد سے کہا۔احمد کا چہرہ خوشی سے چمک رہا تھا۔",
    "url": "https://www.urdupoint.com/kids/detail/moral-stories/sabar-ka-inaam-2737.html?lang=ur"
  },
  {
    "story_id": "UP_0158",
    "story_title": "Allah Sab Ka Raziq - Article No. 2734",
    "story_text": "سیدہ سباحت سمیع، کراچی\nمیرپور کے ایک چھوٹے سے گاؤں میں احمد صاحب اپنی کٹیا میں اکیلے رہتے تھے۔ان کی ایک ہی ساتھی تھی اور وہ ان کی گائے تھی۔ان کے پڑوسی سلیم میاں کا بکرا چوری ہو گیا تھا۔ایک دن گائے چارا کھا رہی تھی کہ اسے آواز آئی:”بہن! میں بھوکی ہوں مجھے کھانا دے دو۔“\nگائے نے دیکھا کہ ایک بھیڑ کھڑی ہے اور اس کے چارے کی جانب آ رہی ہے۔\nگائے زور سے بولی:”ارے ارے رکو بہن جی! کون ہو تم اور تمہارا مالک کہاں ہے؟“\nبھیڑ نے کہا:”میرا مالک مجھے مارتا تھا۔میں اس سے بچ کے بھاگ آئی اور دو دن سے مجھے کھانا نہیں ملا۔اسی لئے بہت بھوکی ہوں۔خدا کے لئے کھانا دے دو۔بہت دعائیں دوں گی۔“\nگائے بولی:”نہیں بہن! جاؤ کسی اور کے پاس۔\nمیں اپنا کھانا نہیں دے سکتی، کیونکہ یہ میرے مالک نے مجھے دیا ہے۔\nاتنے میں احمد صاحب آ گئے اور سارا ماجرا سمجھ گئے، پھر بھیڑ کو بھی کھانے کے لئے دیا۔وہ سوچ رہے تھے کہ رزق اللہ تعالیٰ نے اس کے لئے بھی لکھا ہو گا جبھی یہ یہاں آئی۔جب ہم کوئی بھی چیز جو اللہ تعالیٰ نے ہمیں عطا فرمائی ہے اس میں سے کسی مجبور کو بانٹتے ہیں تو اللہ تعالیٰ ہمیں اس سے زیادہ دیتے ہیں۔اب گائے اور بھیڑ آپس میں دوست بن گئی تھیں۔احمد صاحب نے یہ فیصلہ کیا کہ سلیم میاں کا بکرا جو چوری ہو گیا تھا تو کیوں نہ یہ بھیڑ ان کو دے دیں۔اس سے اللہ تعالیٰ بھی خوش ہوں گے اور سلیم میاں کی مدد بھی ہو جائے گی۔",
    "url": "https://www.urdupoint.com/kids/detail/moral-stories/allah-sab-ka-raziq-2734.html?lang=ur"
  },
  {
    "story_id": "UP_0159",
    "story_title": "Rang Birangi Titliyan - Article No. 2733",
    "story_text": "اقصیٰ چوہدری\nتتلیاں کم و بیش دنیا کے ہر ملک میں پائی جاتی ہیں۔ان کے بے شمار رنگ اور قسمیں ہیں۔تتلیاں سارا دن پھولوں اور پھلوں کا رس چوس کر اپنا پیٹ بھرتی ہیں۔یہ پودوں کی افزائش و نسل میں بھی اہم کردار ادا کرتی ہیں، کیونکہ یہ درختوں میں کراس پولی نیشن کے ذمہ دار ہوتے ہیں۔تتلیوں کے پَر بے حد نازک ہوتے ہیں، اور ہاتھ میں پکڑنے سے یہ اپنے پَروں کے حسین رنگ ہاتھوں پر چھوڑ جاتی ہیں۔\nتتلیوں کی بعض اقسام کے پَروں میں قدرتی خوشبو بھی ہوتی ہے۔\nبچو! کیا آپ جانتے ہیں کہ تتلیوں کی پیدائش کا طریقہ بھی نرالا ہے۔سب سے پہلے مادہ تتلی کسی بھی ہرے بھرے درخت کے تازہ پتے کی پچھلی سطح پر ایک ننھا منا موتی جیسا چمکیلا انڈا دیتی ہے۔اس کی جسامت ایک چھوٹی پِن کے سرے کے برابر ہوتی ہے۔\nانڈا دینے کے بعد تتلی اُڑ جاتی ہے اور واپس یہاں نہیں آتی۔\nتقریباً ایک ہفتے کے بعد انڈے سے نرم و ملائم ریشم جیسا سبز رنگ کا خوبصورت کیڑا نکلتا ہے جو لاروا کہلاتا ہے۔اس کا سائز تقریباً پانچ ملی میٹر تک ہوتا ہے۔انڈے سے نکلنے کے بعد یہ شاخ سے پتیاں کھانا شروع کر دیتا ہے، اور بڑی مقدار میں خوراک جمع کر لیتا ہے۔جیسے جیسے دن گزرتے جاتے ہیں یہ اپنی شکل اور رنگ میں تبدیلیاں کرتا رہتا ہے، اور ساتھ ساتھ اس کی جسامت بھی بڑھتی رہتی ہے۔\nایک بالغ لاروے کا سائز پانچ سینٹی میٹر تک ہوتا ہے جو سر سے دُم تک سینکڑوں تہہ دار جھلیوں میں ڈھکا رہتا ہے۔رفتہ رفتہ اس کے اوپر دو چھوٹے چھوٹے سینگ نما اُبھار ظاہر ہونے لگتے ہیں، اور جسم سے سخت بدبو دار مادہ بھی خارج ہوتا ہے۔جو اس بات کی علامت ہے کہ لاروا اب اگلے مرحلے میں پہنچنے کیلئے تیار ہے۔\nچار ہفتوں کے بعد لاروا اگلے مرحلے یعنی پیوپا بننا شروع ہو جاتا ہے۔\nاس کے اگلے حصے یعنی سر سے ذرا نیچے کی طرف سے باریک تار نما دو دھاگے نکلتے ہیں جو حفاظتی گھیرے کہلائے جاتے ہیں۔آہستہ آہستہ یہ قد میں چھوٹا اور جسامت میں موٹا ہوتا جاتا ہے۔اس کی بیرونی جھلی بھی سخت ہونا شروع ہو جاتی ہے۔یہ اپنے اطراف میں موجود پھولوں اور پتوں کا ہم رنگ ہو جاتا ہے۔اس وقت یہ بالکل مونگ پھلی کے خول کی مانند بے جان اور بے کار سی چیز دکھائی دیتا ہے، لیکن حقیقت میں اس معمولی خول کے اندر اس میں قدرتی طور پر کیمیائی عمل اور حیرت انگیز تبدیلیاں رونما ہو رہی ہوتی ہیں۔\nچند ہفتوں بعد موسمی حالات بھی اچھے ہوں تو اس خول کی پچھلی جانب ایک دراڑ پڑ جاتی ہے، جو کچھ وقفے کے بعد کھل کر بڑی ہو جاتی ہے اور اس میں سے ایک خوبصورت اور رنگ برنگی تتلی نکل کر ہواؤں میں اُڑنے لگتی ہے۔یہ تتلی پھولوں اور پھلوں پر بیٹھ کر ان کا رس چوستی ہے، تھوڑے دن گزرنے کے بعد یہ تتلی انڈے دیتی ہے اور انڈے دینے کے بعد مر جاتی ہے۔",
    "url": "https://www.urdupoint.com/kids/detail/moral-stories/rang-birangi-titliyan-2733.html?lang=ur"
  },
  {
    "story_id": "UP_0160",
    "story_title": "Thomas Aur Comier - Article No. 2732",
    "story_text": "عائشہ فرید احمد، میرپور خاص\nآج تھامس اور کومیر کے اسکول میں ایک بڑی سالانہ تقریب تھی۔اتفاق سے ان کا ڈرائیور کسی بہت ضروری کام سے چھٹی پر تھا۔ان کے بابا صبح ہی آفس جا چکے تھے۔اب وہ مجبوراً پیدل جا رہے تھے۔اس وقت وہ ایک سنسان گلی سے گزر رہے تھے۔\nاچانک پیچھے سے ایک آدمی سامنے آیا اور ان دونوں کا ہاتھ پکڑ کر زبردستی کھینچنے لگا۔\nوہ شور مچا رہے تھے، لیکن کوئی سننے والا نہ تھا۔انھیں گاڑی میں دھکیل دیا۔گاڑی کافی دیر چلنے کے بعد ایک سمندر کے کنارے پہنچ گئی، ساحل سنسان تھا۔وہ گاڑی سے اُترنے لگے۔اس آدمی نے کہا:”تم لوگ یہاں سے کہیں نہیں بھاگ سکتے۔یہاں چاروں طرف سمندر ہے۔اس لئے میں تمہیں نہیں باندھوں گا اور وہ ایک پتھر پر بیٹھ گیا۔\nوہ دونوں بھی پریشان تھے، اس کے سامنے بیٹھ گئے۔\nتھامس نے اپنے سر پر ہر ہاتھ پھیرا تو اس کا ہیٹ گر چکا تھا۔اس آدمی نے کہا اگر تم لوگوں نے شور مچایا یا بھاگنے کی کوشش کی تو میں تمہیں اس سمندر میں ڈال دوں گا۔اس نے سمندر کی طرف اشارہ کیا۔اچانک انھیں ایک گاڑی کی آواز آئی۔انھوں نے جلدی سے پتھر اُٹھائے اور اس آدمی کو مار کر گاڑی کی سمت بھاگنے لگے۔پولیس کی گاڑی ان کے قریب پہنچ گئی اور انھیں اندر کھینچ لیا گیا۔\nاس آدمی کو بھی پولیس نے پکڑ لیا۔واپس آتے ہوئے بابا نے ان کو بتایا کہ وہ کسی کام سے گھر واپس آ رہے تھے تو انھوں نے راستے میں گرا ہوا تھامس کا ہیٹ پہچان لیا۔انھوں نے فوراً اسکول اور گھر میں فون کیا تو پتا چلا کہ وہ دونوں موجود نہیں تھے، انھوں نے پولیس کو فون کیا تو پولیس نے مختلف جگہ فون کیا۔ایک جگہ سے پتا چلا کہ دو لڑکوں کو ایک گاڑی میں سمندر کی طرف جاتے دیکھا گیا ہے۔پولیس ڈھونڈتی ہوئی پہنچ گئی اور وہ دونوں بچ گئے۔",
    "url": "https://www.urdupoint.com/kids/detail/moral-stories/thomas-aur-comier-2732.html?lang=ur"
  },
  {
    "story_id": "UP_0161",
    "story_title": "Aik Thi Merlin - Article No. 2731",
    "story_text": "ماریہ غزال\nیہ کہانی سو، ڈیڑھ سو سال پرانی ہے۔اس وقت اتنی ترقی نہیں ہوئی تھی، جتنی آج ہو چکی ہے۔اس وقت سفر کے لئے گھوڑے، رہنے کے لئے کچے پکے مکان اور جلانے کے لئے لکڑیاں ہوتی تھیں۔ایک چھوٹے قصبے میں ایک پیاری گول مٹول سی بچی میرلن، اس کی ماں این اور اس کے نانا گلبرٹ رہتے تھے۔\nاس کی نانی کا گزشتہ برس انتقال ہو گیا تھا۔\nاب این اور گلبرٹ دونوں مل کر بیکری چلاتے تھے۔میرلن کے والد فوج میں تھے اور کئی مہینوں سے ان کی کوئی خیر خبر بھی نہیں تھی۔میرلن اب چھے سال کی ہو گئی تھی۔انکل رابرٹ قصبے میں تانگا چلاتے تھے۔ایک دن انھوں نے این سے کہا:”این! میرلن اب چھے سال کی ہو گئی ہے، اسے اسکول داخل کرا ہی دینا چاہیے۔“\n”ہاں انکل رابرٹ! میں روز ہی سوچتی ہوں، مگر آج کل، آج کل کرتے کرتے بھی دو ماہ ہو گئے ہیں۔\nمیں اب ضرور جاؤں گی داخلہ کرانے۔“ این نے ٹرے سے بن نکال کر کاؤنٹر پر موجود شلف میں سجائے۔\n”ہاں اس کا اسکول جانا بہت ضروری ہے۔کل میں دس بجے اسکول کے پاس سے گزروں گا۔اگر تم چاہو تو میرے ساتھ چلنا، مگر وقت کا خیال رکھنا مجھے پابندی وقت کی عادت ہے۔“\nانکل رابرٹ اپنی گھوڑا گاڑی پر صبح اسکول کے بچوں کو چھوڑتے تھے اور بعد میں سبزی منڈی جا کر کچھ سامان اپنی گھوڑا گاڑی پر لاد کر قصبے میں لاتے تھے۔\nاگلی صبح این نے جلدی جلدی بن اور ڈبل روٹیوں کو شلف میں سجایا۔میرلن کو صاف ستھری گلابی فراک پہنائی۔سنہرے بالوں میں سفید ربن باندھ کر دو پونیاں بنائی۔انکل رابرٹ وقتِ مقررہ پر پہنچ گئے۔وہ خوشی سے اچھل کے گاڑی پر سوار ہوئی۔اس کی امی این بھی بیٹھ گئیں۔میرلن نے اپنی امی کی یاد کرائی نظم جھوم جھوم کر پڑھنا شروع کر دی۔این میرلن کو لے کر پرنسپل کے آفس میں داخل ہوئی۔\nپرنسپل مسز کلارا ایک ہمدرد اور رحم دل خاتون تھیں۔انھوں نے میرلن سے اس کا اور اس کے والد کا نام معلوم کیا۔این نے مسز کلارا کو وہی نظم سنانے کو میرلن سے کہا جو تھوڑی سی ہچکچاہٹ کے بعد شرماتے ہوئے میرلن نے سنا ہی دی۔اب این ایک فارم بھر رہی تھیں۔مسز کلارا نے این سے ان کے والد کی خیریت اور میرلن کے والد کے خطوط اور ان کی بھی خیر خیریت معلوم کی۔\nقصبے کے ہر گھر کے افراد کو دوسرے کے بارے میں کافی معلومات ہوتی تھیں۔اس لئے دونوں باتوں میں مصروف ہو گئیں۔\nادھر میرلن نے پرنسپل کے روم سے نکل کر میدان کا رُخ کیا۔اسکول میں آدھی چھٹی اسی وقت ہوئی تھی۔سب بچے کھیل کود اور کھانے پینے میں مصروف تھے۔میرلن نے بھی دو تین بچوں کے ساتھ کھیلنا شروع کر دیا، مگر تھوڑی ہی دیر میں بھوک لگنے کے سبب اس نے کھیل چھوڑا اور اپنے چھوٹے سے بستے سے سیب نکال کر کھانے لگی۔\nاستانی نے اسے کلاس میں کھانے دیا کہ چلو آج پہلا دن ہے، اس لئے انھوں نے چھوٹ دے دی، مگر دوسری استانی نے اس کو کوئی رعایت نہیں دی۔انھوں نے میرلن کو دروازے کے باہر کھڑا کر دیا۔اس نے جب دیکھا کہ ٹیچر مصروف ہو گئیں تو وہ کھیل کے میدان میں پہنچ گئی۔تھوڑی دیر میں وہ اُکتا کر مرکزی دروازے سے باہر نکل گئی۔مرکزی دروازے پر کھڑا چوکیدار گھنٹی بجانے گیا تھا تب دروازہ خالی تھا۔\nوہ بغیر رکاوٹ کے باہر نکل گئی تھی۔اس نے سوچ لیا کہ اب وہ اس جگہ دوبارہ نہیں آئے گی۔وہ اس سے پہلے کبھی قصبے کے اس حصے میں نہیں آئی تھی، اس لئے راستہ بھٹک کر دوسری طرف چلی گئی۔اب وہ تھک چکی تھی اور اسے نیند آنے لگی۔اسے کچھ دور سے ایسا لگا کہ انکل رابرٹ کی گھوڑا گاڑی کھڑی ہے۔وہ تیزی سے آگے بڑھی، مگر یہ کچھ الگ سی تھی۔نیند کے مارے وہ گاڑی کے پچھلے حصے میں گھاس کی ڈھیری پر سو گئی۔\nآنکھ کھلی تو خود کو ایک صاف ستھرے بستر پر پایا۔\nیہ دراصل گھوڑا گاڑی کے مالک کا گھر تھا۔وہ گھوڑے کے لئے گھاس لینے ذرا دور چلا گیا تھا۔واپسی پر اس نے ایک ننھی بچی کو اپنی گاڑی میں سوتا ہوا پایا۔میرلن کی نیند بہت گہری تھی، اس لئے جگانے سے بھی نہیں جاگی۔انھوں نے میرلن کو ایک کنارے کر کے گھاس کے بنڈل رکھے۔وہ تو اس وقت جاگی جب وہ نیند پوری کر کے تازہ دم ہو چکی تھی۔\nمیرلن نے بستر سے چھلانگ لگائی اور اُتر کر گھر کے دوسرے حصے کی طرف گئی۔کمرے سے باہر بڑا سا صحن تھا۔ایک بوڑھی عورت چولہے کی طرف منہ کے غالباً کچھ پکا رہی تھی۔شام گہری ہو رہی تھی۔اس کا مطلب تھا وہ بہت دیر تک سوتی رہی تھی۔میرلن قصبے کے زیادہ تر لوگوں سے مانوس تھی، اس لئے وہ یہاں پر خود کو پا کر بھی بالکل خوف زدہ نہیں ہوئی۔اس نے بوڑھی عورت سے کہا کہ بھوک لگی ہے۔\nبوڑھی نے انتظار کرنے کا کہا۔\nبوڑھی کا رویہ روکھا سا تھا، جب کہ قصے کے ہر گھر سے اسے ہمیشہ محبت ہی ملی تھی۔آج اسے اپنا گھر، اپنی ماں اور اپنے نانا کی قدر ہو رہی تھی۔آج اسے احساس ہو رہا تھا کہ زندگی صرف آرام سے ہی نہیں گزرتی، بعض لوگوں کی زندگی بہت مشکل ہوتی ہے۔اس کا تجربہ اسے اس بوڑھی عورت کو دیکھ کر ہو رہا تھا۔جب بوڑھی عورت اور بڑے میاں نے اس کے سامنے کھانا رکھا تو اس نے ندیدوں کی طرح ٹوٹ پڑی، مگر اس کا ذائقہ کچھ اتنا خاص نہ تھا۔\nیہ عجیب سا پتلا شوربا تھا، جس کے ساتھ خشک بن تھے۔اس نے تو ہمیشہ گرم خستہ اور تازہ بن کھائے تھے اور بہت دفعہ کھانا ضائع بھی کیا تھا۔کھانے کے بعد بڑے میاں نے میرلن سے اس کے گھر کا پتا پوچھا، مگر اسے تو پتا معلوم ہی نہیں ہے۔اس نے کہا:”میں آپ کو اپنے نانا اور امی کا نام بتا سکتی ہوں۔میری امی کی بیکری ہے اور میرے ابو فوجی ہیں۔“\n”اوہ تو تم کریسنٹ بیکری والی این کی بیٹی ہو، مگر بیٹی! تم اتنی دور کیسے آ گئی؟“\nاس نے اسکول اور اس کا سارا ماجرا کہہ سنایا۔\nبوڑھی عورت اس کی باتوں پر بار بار ہنس رہی تھی۔”اگر آج تم اسکول سے کچھ سیکھ لیتی تو یقینا اپنے گھر کا پتا بتا سکتی۔“\nبڑے میاں نے کہا کہ اب رات زیادہ ہو گئی ہے، اس لئے میں صبح تمہیں اسکول چھوڑ آؤں گا۔دوسری صبح بڑے میاں اسکول تک چھوڑنے آئے۔اسکول میں اس کے مل جانے کی خبر جنگل کی آگ کی طرح پھیل گئی۔تھوڑی ہی دیر میں یہ خبر اس کے گھر بھی پہنچ گئی۔\nپریشان حال این اور گلبرٹ فوراً ہی اسکول کے لئے روانہ ہو گئے۔این نے آ کر اس کو گلے لگایا، بہت پیار کیا۔نانا نے بھی آج غصہ نہیں کیا۔بڑے میاں نے سارا واقعہ کہہ سنایا اور رات دیر ہونے کے سبب اسے نہ پہنچا سکنے پر معذرت کی۔\nاس واقعے کے بعد میرلن نے خود سے وعدہ کیا کہ آئندہ کھانا ضائع نہیں کرے گی اور نہ ناشکری کرے گی۔اسے اپنے آرام دہ گھر کی بھی قدر معلوم ہو گئی تھی۔اب وہ روز اسکول جانے اور تعلیم حاصل کرنے کا پکا ارادہ بھی کر چکی تھی۔",
    "url": "https://www.urdupoint.com/kids/detail/moral-stories/aik-thi-merlin-2731.html?lang=ur"
  },
  {
    "story_id": "UP_0162",
    "story_title": "Saat Pariyaan Saat Saheliyan - Article No. 2729",
    "story_text": "محمد عارف جان\nایک پرستان میں 7 بے حد خوبصورت پریاں رہتی تھیں۔وہ آپس میں بہت اچھی سہیلیاں بھی تھیں۔ان میں اس قدر پیار تھا کہ وہ سہیلیاں کم اور بہنیں زیادہ لگتی تھیں۔ان کا معمول تھا کہ روزانہ صبح سویرے باغ میں کھیلنے جاتیں اور خوب مزہ کرتیں۔پرستان کی ملکہ نے ساتوں پریوں میں اتنا پیار دیکھ کر باغ میں ان کے لئے مختلف قسم کے جھولے بھی لگوا دیئے تھے۔\nکھیل کود کر شام کو وہ گھر واپس آتیں اور مل جل کر اپنا کام کرتیں۔ان ساتوں نے مل کر اکٹھے رہنے کے لئے اپنا نہایت خوبصورت گھر بھی بنایا تھا۔پورے پرستان میں ان کی دوستی مشہور تھی۔\nایک دن صبح سویرے باغ کی سیر کرنے کے بعد وہ معمول کے مطابق دوپہر کو گھر لوٹنے کے بعد سو گئیں۔جب شام کو اٹھیں تو کیا دیکھتی ہیں کہ ان کی ایک سہیلی تیز بخار میں تڑپ رہی ہے۔\nان میں سے ایک حکیم کو بلا لائی۔حکیم نے بتایا کہ بیمار پری کا علاج صرف اُس طلسمی پھول سے ممکن ہے جو پہاڑی کے ساتھ جھرنے کے اوپر لگا ہوا ہے اور تم سب جانتی ہو کہ وہ جھرنا کس قدر اونچا اور خطرناک جگہ پر ہے۔ایک پری بولی ”ہاں حکیم بابا! ہم سب یہ بات بخوبی جانتی ہیں لیکن اپنی دوست کی صحت یابی کے لئے وہ پھول بھی تو لانا ضروری ہے نا، اس لئے ہم سب مل کر وہ پھول لائیں گی۔\nاس کے لئے ہمیں اپنی جان پر ہی کیوں نہ کھیلنا پڑے“۔\nاگلی صبح فیصلہ کیا گیا کہ ایک پری بیمار پری کے پاس بیٹھے گی اور باقی سب مل کر پھول لینے جھرنے پر جائیں گی۔جھرنے کے قریب پہنچ کر انہوں نے اونچائی کی طرف جانا شروع کیا، لیکن اونچائی ان کے اُڑنے کی طاقت سے کہیں زیادہ تھی۔ابھی وہ زیادہ اوپر نہیں گئی تھیں کہ تھک ہار کر نیچے آ گئیں۔\nوہ پانچوں قریب آئیں اور ان میں سے ایک بولی آج ہماری بہن کی زندگی خطرے میں ہے اس لئے ہر حال میں ہمیں وہ پھول لانا ہی ہو گا۔اتنا کہہ کر پانچوں پریوں نے ایک دوسرے کے ہاتھ میں ہاتھ ڈال لیے اور بولیں اس طرح سے ہماری جادوئی طاقت بڑھ جائے گی اور ہم وہ پھول حاصل کر سکیں گی۔اب کی بار پانچوں اپنی طاقت ملا کر اُڑیں اور بالآخر جھرنے تک پہنچ گئیں۔\nانہیں کچھ فاصلے پر ہی ایک سفید پھول نظر آیا اور وہ سمجھ گئیں کہ اسی کا عرق پلانے سے بیمار پری صحت یاب ہو گی۔پانچوں میں سے ایک پری بولی تم جھرنے کے قریب رُکو میں آگے بڑھ کر پھول توڑ کے لاتی ہوں۔اتنا کہہ کر پری پھول کے قریب پہنچی اور اسے توڑنے میں کامیاب بھی ہو گئی۔اس سے پہلے کہ وہ واپس لوٹتی پانی کی تیز دھار اور ہوا سے وہ اپنا توازن برقرار نہ رکھ سکی۔\nسفید پھول اس کے ہاتھ میں موجود تھا اور وہ پانی کی تیز موجوں میں آگے ہی آگے بہتی جا رہی تھی۔یہ دیکھ کر دور کھڑی چاروں پریوں کے حواس ساتھ چھوڑنے لگے وہ ہاتھ پکڑ کر تیزی سے اپنی سہیلی کو بچانے اس کے قریب آئیں اور پانی کی تیز موجوں میں سے کھینچ کر باہر لانے میں کامیاب تو ہو گئیں، لیکن سفید پھول لانے والی پری اس حادثے میں اپنی اُڑنے کی صلاحیت کھو چکی تھی۔\nبچوں! ہمیشہ یاد رکھو کہ دوستی اور سچے رشتے نبھانے کے لئے دی جانے والی قربانیاں انہیں مزید مضبوط اور خالص بنا دیتی ہیں۔",
    "url": "https://www.urdupoint.com/kids/detail/moral-stories/saat-pariyaan-saat-saheliyan-2729.html?lang=ur"
  },
  {
    "story_id": "UP_0163",
    "story_title": "Dosti Ho To Aisi (Aakhri Hissa) - Article No. 2728",
    "story_text": "سائرہ جبیں\nعمر بولا ”تت تت، تم تم ایسا نہیں کر سکتے، مجھے چھوڑ دو“۔ جوگی غصے سے بولا ”تم ہی نے تو مجھے کہا تھا کہ مجھے اپنا بیٹا سمجھو اور تمام نسخے مجھے دے دو“۔\nعمر بولا ”میں نے تو تمہیں انسانی ہمدردی کے لئے کہا تھا۔لعنت بھیجتا ہوں میں ایسی دولت پر، تمہیں احساس نہیں کہ میرے گھر والوں پر کیا بیت رہی ہو گی“۔\nجوگی بولا ”مجھے دوسروں سے کیا لینا دینا، مجھے تو تمہاری ضرورت ہے۔اگر میں کامیاب ہو گیا تو تمہیں میں بہت دور لے جاؤں گا، جہاں ہمارا ڈیرا ہو گا، بے وقوف لڑکے یہاں تمہاری چیخ و پکار کوئی نہیں سنے گا۔میں تمہیں جب وہ دوا پلاؤں گا تو تمہیں اپنے آپ کا بھی ہوش نہیں رہے گا اور جو کچھ میں کہوں گا، وہی تم کرو گے“۔\n”تم پاگل ہو“ ایک دم عمر پوری قوت سے چیخا۔\n”بس دو منٹ ٹھہرو“۔یہ کہہ کر جوگی جھونپڑی سے باہر نکل گیا۔کامی نے سوچا کہ یہی وہ وقت ہے اپنے دوست کو چھڑانے کا۔وہ یہ سوچ کر دھڑکتے دل کے ساتھ جھونپڑی میں داخل ہوا۔جب عمر نے کامی کو دیکھا تو کامی نے ہونٹوں پر انگلی رکھ دی اور سرگوشیانہ انداز میں بولا ”شاید میں تمہیں جلدی کھول نہ سکوں لیکن تم فکر نہ کرو، میں تمہیں دوائی پلانے نہیں دوں گا“۔\nاتنا کہہ کر وہ تیزی سے باہر نکل گیا اور پھر درخت کے عقب میں چھپ گیا۔اس نے قریب پڑا ہوا ایک پتھر پکڑ لیا تاکہ برتن پر دے مارے لیکن جوگی جھونپڑی میں واپس نہ آیا۔\nکامی دبے پاؤں آہستہ آہستہ چولہے کی طرف بڑھا۔جوگی سیاہ چیز کو برتن میں انڈیل رہا تھا۔کامی پیٹ کے بل لیٹا رہا، اس کی نظریں جوگی پر مرکوز تھیں۔اچانک جوگی نے دوائی چکھی اور مطمئن انداز میں سر ہلانے لگا۔\n”ظالم انسان!“ کامی بڑبڑایا اور یہی بڑبڑاہٹ اسے لے ڈوبی، جوگی ایک دم ہوشیار ہو گیا، جیسے اسے احساس ہو کہ اس کے نزدیک کوئی دوسرا بھی موجود ہے۔وہ چوکنا ہو گیا۔کامی کا دل دھڑکنے لگا۔جوگی وہاں بیٹھا چاروں طرف دیکھ رہا تھا۔وہ سیدھا جھونپڑی کی طرف چلا گیا۔مٹی کا برتن جس میں دوا تھی، وہیں پڑا ہوا تھا۔کامی کا دل چاہا کہ نشانہ لے کر اسے توڑ دے۔\nاسے خطرہ تھا کہ اگر نشانہ ٹھیک نہ لگا تو کھٹکا ضرور ہو گا۔پھر جیسے ہی اس نے پتھر نشانے کے لئے اوپر اٹھایا اور خود بھی سیدھا ہوا تو جوگی جھونپڑے سے نکل کر چولہے کی طرف بڑھنے لگا۔\nوہ اب بھی چوکنا تھا۔کامی دھڑام سے زمین پر گرا اور آواز سناٹے میں ابھری۔جوگی ایک دم اچھل پڑا۔اب کامی کا بچنا مشکل تھا لہٰذا وہ پتھر کو لئے ایک دم کھڑا ہو گیا۔\nکامی نے ایک دم وہ پتھر جوگی کو مارا۔جوگی جو پہلے ہی تیار تھا، ایک طرف ہو گیا۔کامی نے دوڑ لگا دی، جوگی بھی اس کے پیچھے تھا۔\nکامی نے جھک کر پتھر اٹھایا اور پوری طاقت سے جوگی کو مارا لیکن خوش قسمتی سے وہ ایک بار پھر بچ گیا۔جوگی نے دوڑنا بند کر دیا۔کامی بھی رک گیا۔جوگی واپس پلٹا اور آہستہ آہستہ جھونپڑی کی طرف جانے لگا۔اچانک جوگی نے اس پر پتھر دے مارا۔\nکامی ہوشیار کھڑا تھا، وہ جھکا اور جھکنے کے بعد تیزی سے کھڑا ہوا اور پھر پوری طاقت سے جوگی کو پتھر دے مارا۔پتھر جوگی کی ناک پر لگا اور پھر دوسرا پتھر اس کے سر پر لگا، جوگی زمین پر گرا اور اس کی گردن ایک طرف ڈھلک گئی۔\nکامی نے عمر کو ساتھ لیا اور جاتے ہوئے اس نے سیاہ مادہ زمین پر گرا دیا۔دونوں جنگل میں بھوکے پیاسے بھٹکتے رہے اور جنگل بھی خوفناک تھا۔آخر صبح ہونے کے بعد وہ جنگل سے نکل چکے تھے۔کامی اپنے دوست سے محبت نہ رکھتا اور اتنا بڑا خطرہ مول نہ لیتا تو شاید اس کا دوست جوگی کا بیٹا بن کر رہ چکا تھا لیکن کامی کی جرات نے اپنے دوست کو موت کے منہ سے نکال لیا۔",
    "url": "https://www.urdupoint.com/kids/detail/moral-stories/dosti-ho-to-aisi-aakhri-hissa-2728.html?lang=ur"
  },
  {
    "story_id": "UP_0164",
    "story_title": "Dosti Ho To Aisi (Pehla Hissa) - Article No. 2727",
    "story_text": "سائرہ جبیں\nکامران اور عمر کی دوستی پوری کالونی میں مشہور تھی۔دونوں ایک دوسرے پر جان چھڑکتے تھے۔سب کامران کو پیار سے کامی کہتے تھے۔ایک دفعہ عمر، ٹیچر سے پانی پینے کا پوچھ کر گیا لیکن پھر اس کی واپسی نہیں ہوئی۔جوں جوں وقت گزر رہا تھا، کامی پریشان ہو رہا تھا۔چھٹی کے وقت کامی، عمر کے گھر گیا اور کہا ”آنٹی! عمر، ٹیچر سے پانی کا پوچھ کر گیا تھا لیکن واپس نہیں آیا، کیا وہ گھر آ گیا ہے؟“۔\nاس بات سے عمر کے گھر والے پریشان ہو گئے۔\nاب کامی کو ایک جوگی کی باتیں یاد آنے لگیں، ایک دن جوگی نے کہا تھا ”اب میں بوڑھا ہونے والا ہوں، کاش کوئی میرا بیٹا ہوتا، اس کو میں تمام نسخے بتاتا اور وہ خوب دولت کماتا“۔اتنا کہہ کر جوگی نے چمکدار نظروں سے عمر کی طرف دیکھا تھا۔\nاس پر عمر نے جوگی سے کہا تھا کہ ”آپ سمجھیں میں آپ کا بیٹا ہوں، مجھے تمام نسخے بتائیں“۔\nیہ تمام باتیں کامی نے عمر کے والد کو بتا دیں اور کہا ”ہو نہ ہو، یہ جوگی کی کارستانی معلوم ہوتی ہے“۔اب ہر کوئی جوگی کی تلاش میں نکل گیا۔\nکامران چلتے چلتے جنگل پہنچ گیا۔شام کے سائے بڑھ رہے تھے اور کامی لگاتار چل رہا تھا۔وہ واپس مڑنے ہی والا تھا کہ اسے زمین پر گری ہوئی کاپی نظر آئی، کاپی اٹھائی تو وہ عمر کی تھی۔کامی کو سراغ مل چکا تھا، اب وہ واپس نہیں جا سکتا تھا۔\nکامی ایک سمت چلتا چلا گیا۔رات ہو گئی تھی، اب اسے ڈر لگ رہا تھا۔لوگ کہتے تھے کہ وہاں بد روحیں رہتی ہیں، جو لوگ بھی جنگل میں گئے، وہ واپس زخمی ہو کر آئے۔\nابھی وہ سوچ رہا تھا کہ اسے دور آگ کا شعلہ نظر آیا۔کامی نے سوچا، ضرور کوئی انسان وہاں ہے اور یہی وقت ہے اپنے دوست کی مدد کرنے کا، ہو سکتا ہے جوگی صبح عمر کو کہیں اور لے جائے۔کامی آہستہ آہستہ بغیر آواز پیدا کئے بڑھتا رہا۔\nتقریباً آدھا گھنٹے چلنے کے بعد اسے احساس ہوا کہ وہ آگ کے قریب آ گیا ہے۔وہ رک گیا، اس کا سانس پھول چکا تھا۔اس نے آگ سے پرے نظر ڈالی تو اسے ایک جھونپڑی نظر آئی۔کامی جلدی سے آگے بڑھا اور دوسرے درخت کے تنے کی طرف گیا پھر رک گیا۔وہ آگ کے قریب ہو گیا اور دیکھا کہ ایک پتھروں کا چولہا بنا ہوا ہے، آگ پر کوئی برتن رکھا ہوا ہے، جس میں کچھ پک رہا ہے۔\nوہ بار بار جھونپڑی کو گھور رہا تھا۔اسے یقین تھا کہ جھونپڑی میں کوئی ہے۔اچانک جھونپڑی سے کوئی باہر نکلا، یہ وہی جوگی تھا، جو سکول کے باہر بیٹھ کر بچوں کو کہانیاں سنایا کرتا تھا۔جوگی برتن پر جھکا کچھ دیکھتا رہا، پھر جھونپڑی میں چلا گیا۔جھونپڑی کی پشت پر ایک درخت تھا، کامی آہستہ آہستہ اس درخت کے پیچھے چھپ گیا، اب اسے جھونپڑی ہی نہیں بلکہ اندر کا بھی سب کچھ نظر آ رہا تھا۔\nایک طرف سے پردہ ہٹا ہوا تھا۔اس نے دیکھا کہ عمر رسیوں سے بندھا ہوا ہے۔اس کا دل چاہا کہ بھاگ کر عمر کی رسیاں کھول دے مگر احتیاط لازم تھی۔وہ نہیں چاہتا تھا کہ اپنے دوست کو چھڑاتے چھڑاتے خود بھی پھنس جائے۔جوگی پھر اندر آیا اور بندھے ہوئے عمر سے مخاطب ہو کر بولا ”برخوردار! بس پانچ منٹ ٹھہر جاؤ، دوا تیار ہو رہی ہے۔جب تمہیں پلاؤں گا تو تم اپنی یادداشت بھول جاؤ گے، بس تمہیں یہی یاد ہو گا کہ تم میرے بیٹے ہو“۔",
    "url": "https://www.urdupoint.com/kids/detail/moral-stories/dosti-ho-to-aisi-pehla-hissa-2727.html?lang=ur"
  },
  {
    "story_id": "UP_0165",
    "story_title": "Shareer Bhalu - Article No. 2726",
    "story_text": "اسد خان\nایک ہرے بھرے جنگل میں بہت سارے بھالو رہا کرتے تھے، جہاں میٹھے پانی کے چشمے، سرخ سرخ سیب اور رسیلے پھل لگے ہوئے تھے۔اسی جنگل میں مانو نام کا ایک شریر بھالو بھی رہتا تھا، جس کا کام سارا دن شہد کے چھتے تلاش کرنا اور چھوٹے چھوٹے پرندوں کو تنگ کرنا تھا۔کسی کے گھونسلے سے انڈے نکال کر گھاس میں چھپا دیئے تو کسی جانور کے ننھے منے بچوں کو اٹھا کر چشمے میں نہلا دیا اور کسی درخت کو خواہ مخواہ ہلا دیا۔\nیہ سب اس کے خیال میں دلچسپ شرارتیں تھیں۔وہ جنگل کے دوسرے جانوروں کے شرارتی بچوں کا سردار تھا اور سب اسے شہزادہ پکارتے۔جب یہ سب مل کر شرارتیں کرتے تو سارا جنگل سر پر اٹھا لیتے۔چھوٹے جانور ڈر کر اپنے اپنے گھروں میں چھپ جاتے۔\nایک دن مانو میاں ایک جھاڑی سے پکے پکے سرخ بیر چن کر کھا رہے تھے کہ کیا دیکھتے ہیں کہ چند آدمی جنگل میں داخل ہوئے۔\nمانو ڈرے تو بہت کہ نہ جانے یہ کون سے جانور ہیں۔کہیں دیکھ نہ لیں اور پھر نہ جانے کیا مصیبت آ جائے، مگر تھے ذرا دل والے جھاڑی میں چھپے بیٹھے رہے۔مانو میاں نے زندگی بھر انسان کی شکل نہیں دیکھی تھی۔شکاریوں کو دیکھ کر تو وہ یہی سمجھے کہ یہ بھی ان کی طرح کے جانور ہیں۔\nشکاری تو چلے گئے، مگر مانو کو ایک نئی سوچ دے گئے۔وہ ہر لمحے یہی سوچتا رہا کہ آخر یہ جانور کس جنگل سے آئے تھے۔\nمیں وہاں ضرور جاوٴں گا، رات کو سویا تو خواب میں دیکھا کہ وہ بھی بڑا سا ہیٹ پہنے ایک کندھے پر دوربین دوسرے پر تھرماس لٹکائے پھر رہا ہے۔\nصبح اٹھا تو وہی فکر و سوچ۔اسی جنگل میں ایک کوا بھی رہتا تھا۔اس نے جو یہ معاملہ دیکھا تو جھٹ تاڑ گیا کہ معاملہ گڑبڑ ہے، اس نے مانو سے پیار سے پوچھا تو پتا چلا کہ اُسے شکاری پسند آ گئے ہیں۔کوا مانو کے ہاتھوں تنگ تھا۔\nجھٹ کہنے لگا۔”تمہیں ان کے جنگل میں لے چلوں جہاں سے وہ آئے تھے، وہاں ایسے مزے ہیں کہ بس“ کوے نے کچھ اس طرح نقشہ کھینچا کہ میاں مانو ہو گئے چت اور لگے منصوبے بنانے۔مانو جن بچوں کا سردار تھا وہ سب سمجھ رہے تھے کہ یہ بیمار ہو گیا ہے۔ایک دن مانو نے اپنے ساتھیوں سے کہا کہ ”وہ ایسا جانور بننا چاہتا ہے جیسے کہ چند دن پہلے کچھ جانور یہاں آئے تھے“۔\nاب بھلا بچوں کو کیا یاد رہتا کہ چند دن پہلے کون آیا تھا۔\nانہوں نے لومڑی سے جا کر پوچھا۔اس نے اپنی آنکھیں اِدھر اُدھر گھمائیں اور بولی۔”ارے وہی آدمی نا، وہ شکاری تھے۔تمہیں دیکھ لیتے تو پکڑ کر لے جاتے۔یہ شہر سے آئے تھے۔اللہ انہیں غارت کرے۔ہرن مار کر لے گئے۔“\n”میرا خیال ہے کہ ہمیں اس جنگل میں چلنا چاہئے جہاں سے یہ آئے تھے“ مانو نے تجویز پیش کی۔\n”لیکن وہاں جانے کا کیا فائدہ؟“ ننھے خرگوش نے کہا۔\n”سیر و تفریح نئی جگہ دیکھنا۔معلومات میں اضافہ ہو گا۔“ مانو نے فخریہ کہا۔دو چار نے مانو کی ہاں میں ہاں ملائی، باقی اِدھر اُدھر ہو گئے۔\nیہ خبر جب مانو کے ماں باپ تک پہنچی تو انہوں نے اس کے کان کھینچے اور ڈانٹا کہ ”اب اگر تم نے شہر کا نام لیا تو ہاتھ پاوٴں باندھ کر ڈال دیں گے“۔\nشاید وہ اپنا ارادہ ملتوی کر دیتا۔اگر کوا نہ بہکاتا۔وہ بار بار کہتا ”ارے یار ڈر گئے۔یہاں کیا پڑے ہو، جب شہر سے لوٹ کر آوٴ گے تو اپنے ٹھاٹ دیکھنا۔“\nمانو کے دو ساتھی اس کے ساتھ شہر جانے کو تیار ہو گئے۔مانو کی ماں بہت پریشان تھی۔وہ اسے خوب سمجھاتی کہ تمہارے لئے یہ جنگل ہی محفوظ جگہ ہے۔یہاں سے قدم نہ نکالنا۔مگر مانو میاں پر تو کوے کی لچھے دار باتوں کا بھوت سوار تھا۔\nماں باپ کا کہا نہ مانا۔ایک رات اپنے دو ساتھیوں کے ساتھ چل نکلے اوپر کوا اڑتا جاتا۔نیچے یہ تینوں سفر کرتے۔\nراستے میں بانس کا ایک بڑا سا جنگل آیا۔اس میں ایک بوڑھا بندر رہتا۔اس نے یہ قافلہ دیکھا تو پوچھا وہ کہاں کے ارادے ہیں“؟ مانو نے بتایا، ”شہر جا رہے ہیں۔“\nبندر ان پر خوب چیخا ”پاگل ہوئے ہو شہر جا کر مرو گے انسان تو تمہیں تلاش کرنے جنگل آیا تھا اور تم خود شہر جا رہے ہو۔\n“مگر کوا دونوں کو الگ لے جا کر بولا۔\n”یہ تم سے جل گیا بوڑھا ہے نا۔اب چل پھر نہیں سکتا اس لئے باتیں بناتا ہے۔“\nدونوں نے فیصلہ کیا کہ کل صبح دوبارہ سفر شروع کریں گے۔صبح مانو کی آنکھ کھلی تو وہ اکیلا تھا۔اس کے دونوں ساتھی بھاگ گئے تھے، مانو اداس ہوا تو کوے نے ڈھارس بندھائی۔\n”ارے میں ابھی زندہ ہوں تمہارے ساتھ شہر چلنے کے لئے۔\nدونوں نے سفر شروع کیا۔کئی دن گزر گئے آخر ایک رات وہ شہر کے نزدیک پہنچ گئے لو بھئی شہر آ گیا۔اب ہم مزے کریں گے۔\nدور سے شہر کے مکان، سڑکیں، کارخانے نظر آ رہے تھے۔مانو خوشی اور حیرت سے پاگل ہوا جا رہا تھا۔اس کا جی چاہتا تھا کہ وہ بھاگ کر وہاں چلا جائے۔کوے نے پروگرام بنایا کہ کل صبح تازہ دم ہو کر شہر جائیں گے ابھی آرام کرنا چاہیے۔\nرات کو مانو سویا تو اس نے خواب دیکھا۔وہ شفاف سڑک پر چلا جا رہا ہے بہت سے جانور اس کے پیچھے ہیں۔\nوہ تالیاں بجا رہے ہیں اور آوازیں کس رہے ہیں، مگر یہ ناک میں رسی کیسی ہے؟ اس نے جھٹک دیا۔پھر رسی۔یہ کیا ہے؟ صبح اس کی آنکھ کھلی تو کوا بھی غائب تھا۔وہ گھبرایا تو بہت، مگر سوچنے لگا۔چلو شہر تو آ ہی گیا ہے۔اب اکیلے مزے کریں گے۔یہ سوچ کر اس نے بھرپور انگڑائی لی اور اٹھ کر شہر کی طرف چل پڑا۔\nسامنے کالے رنگ کی سڑک تھی اس پر عجیب طرح کے مکان تھے۔مانو مارے حیرت کے چلنا بھول گیا اور ایک گھر میں گھس گیا۔یکایک ایک زور دار ڈنڈا سر پر پڑا۔آنکھوں کے سامنے اندھیرا چھا گیا۔پھر آنکھ کھلی تو ناک میں رسی تھی اور ہاتھ پاوٴں بندھے ہوئے تھے۔مانو میاں سمجھا کہ خواب دیکھ رہے ہیں تھوڑی دیر میں بیدار ہوں گے تو شہر جا کر خوب سیر کریں گے۔\nیہ سوچ کر آنکھیں بند کر لیں، مگر بھوک سے برا حال تھا۔نیند کہاں سے آتی۔یہ حقیقت تھی۔مانو نے چاروں طرف دیکھا۔یہ بند جگہ تھی۔اس طرح پڑے پڑے کئی دن گزر گئے۔مانو کا بھوک سے یہ عالم ہو گیا کہ ہر وقت آنکھوں کے سامنے اندھیرا چھایا رہتا۔ہاتھ وں کی جان نکل چکی تھی۔ایک دن ایک آدمی اندر آیا۔اس نے مانو کو کچھ کھانے کے لئے دیا مانو نے وہ کھا لیا اور دوبارہ گہری نیند سو گیا۔\nپیارے بچو! آجکل یہ شریر بھالو گلی کوچوں میں عجیب عجیب کھیل دکھاتا پھرتا ہے۔اس نے جنگل کے جانوروں کو تنگ کر رکھا تھا۔اس نے اپنی ماں کا کہا نہ مانا تھا اور آج لوگ اس کی ناک میں رسی ڈالے کھینچتے پھرتے ہیں۔",
    "url": "https://www.urdupoint.com/kids/detail/moral-stories/shareer-bhalu-2726.html?lang=ur"
  },
  {
    "story_id": "UP_0166",
    "story_title": "Chand Pari - Article No. 2725",
    "story_text": "دانش خان\nچاند پری ایک خوبصورت اور پُراسرار مخلوق تھی جو چاند پر رہتی تھی۔اس کے سفید ریشمی بال، چمکدار آنکھیں اور روشنیوں سے سجا ہوا لباس اسے واقعی جادوئی دنیا کی شہزادی بتاتا تھا۔چاند پری چاند کی سب سے اونچی پہاڑی پر رہتی اور رات کو زمین کو نیچے دیکھتی۔اسے زمین پر بچوں کی ہنسی اور خوشی کی آوازیں بہت پسند تھیں، لیکن اس نے کبھی زمین پر قدم نہیں رکھا تھا۔\nچاند پری کا سب سے بہترین دوست ایک چھوٹا ستارہ تھا، جسے وہ پیار سے ”جھلمل“ کہتی تھی۔جھلمل اسے ہر رات زمین کی کہانیاں سناتا تھا کہ کس طرح زمین پر درخت، پھول، ندیاں اور پہاڑ ہیں جہاں انسان اپنی زندگی گزارتے ہیں۔چاند پری کا دل کرتا کہ وہ بھی ان چیزوں کو دیکھے اور بچوں کے ساتھ وقت گزارے۔\nایک رات چاند پری نے جھلمل سے کہا، ”میرا دل چاہتا ہے کہ میں زمین پر جاوٴں اور ان خوبصورت بچوں سے ملوں جن کے بارے میں تم نے اتنی کہانیاں سنائی ہیں“۔\nجھلمل نے جواب دیا، یہ تو مشکل ہے، لیکن میں تمہارے ساتھ ہوں۔اگر تم زمین پر جانا چاہتی ہو تو ہمیں مل کر کوئی طریقہ ڈھونڈنا ہو گا۔\nچاند پری اور جھلمل نے مل کر منصوبہ بنایا۔انہوں نے رات کے وقت ایک جادوئی پھول سے نرم روشنی کی کشتی بنائی جو ہوا میں تیر سکتی تھی۔جھلمل نے کشتی کو روشنی سے بھر دیا، اور جب سب کچھ تیار ہو گیا تو چاند پری کشتی میں بیٹھ گئی۔\nکشتی آہستہ آہستہ زمین کی طرف بڑھنے لگی۔زمین پر پہنچ کر چاند پری نے ایک چھوٹے سے گاوٴں میں قدم رکھا۔وہاں بچے رات کے وقت کھلے آسمان کے نیچے کہانیاں سن رہے تھے۔جب بچوں نے چاند پری کو دیکھا تو وہ حیران رہ گئے۔ایک بچہ بولا ”تم کون ہو؟ کیا تم واقعی چاند سے آئی ہو؟“۔\nچاند پری مسکرا کر بولی، ”ہاں، میں چاند پری ہوں اور چاند سے تم لوگوں سے ملنے آئی ہوں“۔\nبچے حیرت اور خوشی سے چاند پری کے گرد جمع ہو گئے۔وہ سب اسے اپنے کھیل دکھانے لگے اور اپنی پسندیدہ کہانیاں سنانے لگے۔چاند پری نے بچوں کو چاند کی دنیا کی کہانیاں سنائیں کہ کس طرح چاند پر جھلمل جیسے ستارے ہیں اور وہاں کا منظر کیسا خوبصورت ہے۔بچے چاند پری کے ساتھ بہت خوش تھے، انہوں نے وعدہ کیا کہ وہ ہمیشہ اس رات کو یاد رکھیں گے۔\nچاند پری نے بھی وعدہ کیا کہ وہ ہمیشہ انہیں دیکھتی رہے گی اور کبھی کبھار آ کر ان سے ملنے کی کوشش کرے گی۔جب رات ختم ہونے لگی اور صبح ہونے لگی تو چاند پری نے بچوں کو الوداع کہا۔وہ دوبارہ اپنی جادوئی کشتی میں سوار ہو کر چاند کی طرف روانہ ہو گئی، لیکن اس کے دل میں زمین کے بچوں کی یاد ہمیشہ کے لئے بس گئی۔اب بھی کبھی کبھار رات کو جب بچے چاند کی طرف دیکھتے ہیں تو انہیں چاند پری کی جھلک دکھائی دیتی ہے۔وہ سمجھ جاتے ہیں کہ چاند پری انہیں یاد کر رہی ہے اور انہیں دیکھ کر خوش ہو رہی ہے۔",
    "url": "https://www.urdupoint.com/kids/detail/moral-stories/chand-pari-2725.html?lang=ur"
  },
  {
    "story_id": "UP_0167",
    "story_title": "Ache Bache Nahi Larte - Article No. 2724",
    "story_text": "یاسر علی\nراجو اور شانی ہمیشہ کسی نہ کسی بات پر جھگڑا کرتے نظر آتے تھے۔ان دونوں کے گھر والے ان سے بہت تنگ تھے۔دونوں ہمیشہ چھوٹی چھوٹی باتوں پر ایک دوسرے سے لڑتے اور بدلا لیتے نظر آتے تھے۔ایک دن راجو کسی کام کیلئے اپنے گھر سے نکلا اور اپنے پڑوسی شانی کے گھر کے آگے سے گزرا۔اسی دوران اس کی جیب سے ایک ضروری اور اہم کاغذ نکل کر زمین پر گر گیا۔\nاتفاق سے شانی اپنی کھڑکی سے یہ منظردیکھ رہا تھا۔اس نے سمجھا کہ راجو نے کاغذ جان بوجھ کر سڑک پر گرایا ہے اور وہ میرے گھر کے سامنے اسی طرح گندگی پھیلاتا رہتا ہے۔خود ہی اس نتیجے پر پہنچنے کے بعد اس نے فیصلہ کیا کہ وہ راجو کو اس حرکت کی سزا دے گا اور اس سے بدلہ لے گا۔\nشانی نے رات ہونے کا انتظار کیا۔\nجب ہر طرف اندھیرا چھا گیا تو اس نے اپنے گھر کے کچرے کا ڈرم اٹھایا اور راجو کے گھر کی طرف چل دیا۔\nاتفاق سے اس وقت راجو بھی اپنی گھر کی کھڑکی کے سامنے بیٹھا باہر دیکھ رہا تھا۔جب اس نے شانی کو کچرے کا ڈرم لاتے دیکھا تو وہ حیران رہ گیا۔شانی نے ڈرم کا سارا کچرا راجو کے گھر کے بالکل سامنے الٹا کر اپنے گھر واپس چل دیا۔\nراجو حیران ہو کر باہر آیا اور اس کچرے کے ڈھیر کے پاس گیا اور اسے غور سے دیکھا تو اسے اپنا وہ اہم ترین کاغذ دکھائی دیا، جو صبح اس کی جیب سے شانی کے گھر کے سامنے گر گیا تھا، مگر اب وہ کاغذ چھوٹے چھوٹے ٹکڑوں میں پھٹا ہوا تھا۔\nوہ سوچنے لگا کہ پہلے تو میرا یہ کاغذ اڑا لیا پھر اسے ٹکڑے ٹکڑے کر کے میرے گھر کے سامنے پھینک گیا، ساتھ میں دوسرا کچرا بھی یہاں ڈال کر چلا گیا۔\nپھر اس نے شانی سے اس کا بدلہ لینے کی ٹھان لی۔اس نے ایک بڑے کسان کو فون کیا اور اس سے کہا ”مجھے پانچ گائے اور سو مرغیاں پہنچا دو“۔اس کے بعد اس نے اپنے گھر کے پتے کی جگہ شانی کے گھر کا پتا لکھوا دیا۔\nاگلے روز صبح اس نے اپنے پڑوسی کے لڑکے کی آواز سنی، جو کسی گاڑی والے سے مرغیوں اور گائے پر لڑ رہا تھا۔وہ سمجھ گیا کہ گائے اور مرغیاں پہنچ گئی ہیں اور اب لانے والا اس کی رقم طلب کر رہا ہے۔\nکافی دیر بعد جا کر یہ مسئلہ نمٹا تو شانی سمجھ گیا کہ اصل میں یہ حرکت کس کی ہے۔غرض یہ کہ کافی عرصے تک یہ سلسلہ چلتا رہا۔وہ دونوں ایک دوسرے کو خوب نقصان پہنچاتے رہے، جس کا نتیجہ یہ نکلا کہ وہ دونوں ایک دوسرے کے ساتھ لڑائی کر کے ہسپتال جا پہنچے۔\nہسپتال میں وہ ایک کمرے میں کافی دنوں تک رہے تو ان کی آپس میں دوستی ہو گئی۔اس دوران انہوں نے ایک دوسرے کو کاغذ کے گرنے کا واقعہ سنایا تو وہ حیرت سے ایک دوسرے کو دیکھنے لگے۔آج ان کی سمجھ میں آیا کہ وہ انجانے میں نہ جانے کیا کیا کر گئے تھے، جس سے ان دونوں کو ہی نقصان ہوا تھا۔",
    "url": "https://www.urdupoint.com/kids/detail/moral-stories/ache-bache-nahi-larte-2724.html?lang=ur"
  },
  {
    "story_id": "UP_0168",
    "story_title": "Madad Karna Sikho - Article No. 2722",
    "story_text": "یاسر علی\nمیرا نام شہلا ہے اور صائمہ میری چچا زاد بہن ہے۔ہم ایک ہی گھر میں رہتے تھے۔وہ بہت اچھی فطرت کی مالک ہے۔کبھی دروازے پر کوئی مانگنے والی بھکارن آتی تو وہ پیسے دینے کے بجائے ان سے کہتی 20 روپے دوں گی، ہمارے برتن دھو دو یا ہمارے پودوں کو پانی دے دو یا پیاز لہسن چھیل دو یا جھاڑو دے دو۔\nاکثر اوقات مانگنے والی عورتیں یہ سن کر رفو چکر ہو جاتیں کوئی شاذ و نادر ہی ٹک پاتی۔\nچچی جان کہتیں:”صائمہ! تمہیں خدا سمجھے، کیوں ان کو اندر لے آتی ہو؟ ان میں سے کوئی چور بھی تو ہو سکتی ہے“۔\nصائمہ محلے میں اکثر شبو خالہ کے گھر چلی جاتی۔ان کی چھوٹی بیٹی جسمانی طور پر معذور ہے۔صائمہ اس کو مختلف رسالوں سے کہانیاں پڑھ کر سناتی۔\nایک روز میں صائمہ کو بلانے شبو خالہ کے گھر گئی تو دیکھا صائمہ معذور لڑکی کے بستر کے قریب کرسی پر بیٹھی کہانی سنا رہی تھی اور لڑکی کے چہرے پر مسکراہٹ پھیلی ہوئی تھی۔\nصائمہ جب گھر واپس آئی تو چچی جان نے ڈانٹ کر کہا، اپنے گھر کا کام تو ہوتا نہیں دوسروں کی خدمت میں لگی رہتی ہے۔ان کے خیال میں وہ اپنا وقت برباد کر رہی تھی۔\nسکول میں وقفے کے دوران چھٹی جماعت کی 3 بچیاں اس کے پاس آتیں تو وہ ان کو حساب اور سائنس سمجھا دیتی۔یہ غریب گھرانے کی بچیاں ٹیوشن نہیں پڑھ سکتی تھیں۔مجھے صائمہ پر کبھی غصہ آتا اور کبھی ترس۔\nاپنا کھیل کود چھوڑ کر دوسروں کے مسئلے حل کرتی۔نہ جانے کب عقل آئے گی۔چچی جان کو اس کی عادتیں بُری لگتیں اور باتیں سناتیں تو تب بھی وہ اُف نہ کرتی، ہنس کر سنتی رہتی۔\nمیرے اور صائمہ کے امتحان ہو رہے تھے۔ہم دونوں دل لگا کر تیاری کر رہے تھے۔رات کے 10 بجے کا وقت تھا کہ دروازے پر دستک ہوئی۔دروازہ کھولا تو ہماری محلے دار اور کلاس فیلو فروا کھڑی تھی۔\nوہ بہت پریشان دکھائی دے رہی تھی۔”کیا بات ہے فروا؟“ صائمہ نے پوچھا۔\n”صائمہ! میں نے بہت محنت سے آخری دو ابواب کے نوٹس بنائے تھے۔پتا نہیں کہاں رکھ دیئے۔سب تیاری مکمل ہے، لیکن وہ نوٹس نہیں مل رہے۔میں بہت پریشان ہوں، اگر نوٹس نہ ملے تو میری پوزیشن پر اثر پڑ سکتا ہے“۔\nصائمہ نے جنرل سائنس کے آخری دو ابواب کے نوٹس جو صائمہ نے اپنے لئے تیار کیے تھے فروا کو دے دیئے: ”لو یہاں سے تیاری کر لو“ صائمہ نے مسکرا کر کہا۔\n”لیکن تم کیسے تیاری کرو گی؟“ فروا نے حیرانگی سے پوچھا۔”میں نے ان دو ابواب کی تیاری کر لی ہے۔تم بے فکر ہو جاوٴ“، صائمہ نے اطمینان دلایا۔فروا کے جاتے ہی میں صائمہ پر برس پڑی:”اگر تم اسے نوٹس نہ دیتی تو میں یا تم فروا سے آگے جا سکتے تھے“۔\nصائمہ نے سکون بھرے لہجے میں کہا:”کوئی بات نہیں کسی پریشان انسان کی مدد کرنا ہمارا فرض ہے“۔\nبہرحال بات آئی گئی ہو گئی، ہمارے امتحان ختم ہو گئے اب نتیجے کا انتظار تھا۔آخر وہ دن بھی آ پہنچا تمام طلبہ اسمبلی گراوٴنڈ میں جمع تھے۔جیسے ہی ہماری جماعت کی باری آئی تو میں اور صائمہ چوکنے ہو کر بیٹھ گئے۔\n”پہلی پوزیشن پہ ہیں صائمہ انور“۔پرنسپل نے اعلان کیا۔صائمہ حیرت و خوشی کے مارے گُنگ ہو کر رہ گئی۔پرنسپل اور کلاس ٹیچر نے اسے ایوارڈ دیا اور خوب تھپکی دی۔\nدوسرے نمبر پر فروا تھی اور تیسرا نمبر میرا تھا۔آخر میں پرنسپل نے سکول کی بیسٹ سٹوڈنٹ کا اعلان کیا اور وہ کون تھی؟جی وہ تھی”صائمہ“۔\nپرنسپل نے صائمہ کی حوصلہ افزائی کرتے ہوئے کہا:”اس بچی میں بہت صلاحیت ہے۔اس میں دوسروں کی خدمت کا جذبہ ہے۔یہ ایثار کا پیکر سب کیلئے قابل تقلید نمونہ ہے۔انشاء اللہ یہ بچی بہت آگے جائے گی“۔\nپرنسپل نے صائمہ کی پیٹھ پر تھپکی دی۔\nصائمہ کو ایوارڈ دیا گیا اور پرنسپل نے 2 ہزار روپے بطور انعام دیئے۔صائمہ کا چہرہ مسرت سے گلنار تھا۔ہمیشہ فروا فرسٹ پوزیشن پر آتی تھی، لیکن اس بار وہ دو نمبروں سے دوسری پوزیشن پہ آ گئی۔فروا دوسری پوزیشن پر بھی خوش تھی کیونکہ جنرل سائنس کے نوٹس کھو دینے کے بعد وہ بہت مایوس ہو گئی تھی اور سمجھتی تھی کہ شاید وہ چوتھی پوزیشن پر چلی جائے۔\nتمام طالبات نے صائمہ کو مبارکباد دی۔مجھے بھی یقین ہوا کہ جب کوئی انسان اللہ کے دوسرے بندوں پر مہربانی اور آسانی کرتا ہے تو اللہ تعالیٰ اسے عزت اور انعام سے ضرور نوازتا ہے۔",
    "url": "https://www.urdupoint.com/kids/detail/moral-stories/madad-karna-sikho-2722.html?lang=ur"
  },
  {
    "story_id": "UP_0169",
    "story_title": "Billiyon Ka Ghar - Article No. 2720",
    "story_text": "یاسر علی\nایک دفعہ کا ذکر ہے کہ ماریہ نامی ایک بچی، ایک چھوٹے سے شہر میں اپنے امی ابو کے ساتھ رہتی تھی۔اس گھر میں ان کے ساتھ بہت ڈھیر ساری بلیاں بھی رہتی تھیں۔تقریباً ہر رنگ ہر نسل کی۔کالی، سفید، بھوری، سنہری بالوں والی پیاری پیاری سی بلیاں! ماریہ کا گھر ارد گرد کے لوگوں میں ”بلیوں کے گھر“ کے نام سے مشہور تھا۔\nعلاقے کے لوگ حیران ہوتے کہ اتنی بلیاں ایک ساتھ، بلیوں کے ساتھ ان کے ننھے منے بچے بھی اس گھر میں اچھلتے کودتے نظر آتے۔اس کے ابو کو جب بھی کام سے فرصت ملتی تو وہ بھی اپنی بیٹی کے ساتھ ان بلیوں کی ضیافت کا اہتمام کرتے۔\nماریہ کا معمول تھا کہ پہلے اپنی پڑھائی لکھائی کے کام سے فارغ ہوتی اور پھر اپنی بلیوں کے ساتھ کھیلتی، انہیں گرم دودھ میں روٹی بھگو کر کھلاتی۔\nماریہ کی امی جس طرح اپنی بیٹی کو موسم کی سختیوں سے بچاتی تھیں، بالکل اسی طرح بلیوں کا بھی خیال رکھتی تھیں۔ارد گرد رہنے والے لوگوں کے گھروں میں جب چوہے لاتعداد ہو جاتے تھے، تب وہ ماریہ کی بلیوں کیلئے اپنے گھروں کے دروازے کھول دیتے تھے تاکہ بلیاں چوہوں کا صفایا کرنے کے ساتھ ساتھ اپنا پیٹ بھر لیں۔بلیوں کے اس کام کے انعام کے طور پر ان کے بچوں کو دودھ ملائی بھی کھلائی جاتی۔\nیہ سلسلہ کئی برسوں سے جاری تھا۔\nچوہوں کا شکار کرنے کے علاوہ صرف سال میں ایک بار ماریہ اپنی بلیوں سے جدا ہوتی تھی، وہ اس وقت جب وہ اپنے پاپا اور ممی کے ساتھ تعطیلات گزارنے اپنی دادی کے گھر جاتی تھی۔آج بھی وہ تینوں گھر سے روانہ ہو رہے تھے، بلیوں کی دیکھ بھال کیلئے ان کے گھر کے چوکیدار اور پڑوسیوں نے اپنی خدمات پیش کر دی تھیں۔اس لئے ماریہ بے فکر تھی۔\nگیٹ سے گاڑی نکالتے ہوئے غلطی سے کھلی ڈگی سے ایک ڈبہ لڑھک کر گیٹ کے اندر کی جانب گملوں کے پیچھے چلا گیا۔بلیوں کو چوکیدار کے سپرد کر کے وہ سب تو چلے گئے لیکن یہاں بلیاں تھیں اور ان کا گھر۔ایک ننھے منے بلی کے بچے نے میاؤں میاؤں کی اور گملے کے پیچھے جا کر ڈبے کو سونگھا، ڈبے سے سوندھی سوندھی خوشبو آ رہی تھی ایک قد آور بلی نے زور سے میاؤں کر کے اپنی لمبی وزنی ٹانگ اندر کی اور بڑی مشکل سے ڈبے کو گملے کے پیچھے سے نکالا، اب سب بلیاں جمع ہو کر میاؤں میاؤں زبان میں باتیں کرنے لگیں۔\nایک بے حد خوبصورت بلی نے کہا ”گھر پر اس وقت کوئی فرد نہیں، میں اب وزیر اعلیٰ نہیں، بلکہ وزیر اعظم ہوں“۔سب بلیوں نے ایک دوسرے کو حیرت سے دیکھ کر میاؤں کہا۔ایک قدرے بوڑھی اور فربہی مائل جسامت کی بلی نے کہا ”میں صدر ہوں، اس لئے اب آپ سب اچھی بلیاں بن کر چب ہو جائیں“۔\nوزیر اعظم بلی نے کہا ”ملک اس وقت اکیلا ہے، ملکی وسائل بے حد کم ہیں، حالات کیسے ٹھیک ہوں“؟ تو قد آور بلی بولی ”ہم گھر کی سرحدوں میں رہ کر چوہے تو مار رہے ہیں، جب تک چوہے باقی ہیں، ہمیں کھانے کی فکر کرنے کی ضرورت نہیں“ تو ایک چھوٹے قد کی بلی کھڑے ہو کر بولی ”ابھی وسائل کم نہیں ہیں، یہ ڈبہ جو غلطی سے یہاں رہ گیا ہے، ہو سکتا ہے اس میں ہمارے لئے“ ابھی بات اس کے منہ میں تھی کہ ایک بلی جو انتہائی سمارٹ تھی، وہ چلائی،”اس ڈبے سے آنے والی خوشبو سے لگتا ہے کہ اس میں تازہ تازہ پنیر ہے، میں وزیر صحت ہونے کے ناطے آپ سب کو بتا رہی ہوں کہ اس کو کھانے سے ہم سب کی صحت بہتر ہو گی“ تب ہی وزیر خوراک بلی نے میاؤں کی آواز کے ساتھ سب کو متوجہ کیا”میرے خیال میں اس کا وزن دو کلو ہے اور اس میں پنیر نہیں بلکہ تازہ کھویا نما برفی ہے“ سب بلیاں پنیر اور برفی کا نام سن کر بے قرار ہو گئیں۔\nایک چست بلی نے لپک کر چھلانگ لگائی۔ڈبے کے ارد گرد چکر اتی بلیوں کو گھورا اور بولی، ”ہم سب کو عدل و انصاف سے فیصلہ کرنا چاہئے یہ ڈبہ غلطی سے یہاں رہ گیا ہے، یقینا آنٹی نے دادی کیلئے کوئی نرم گرم ڈش تیار کی ہو گی، چوری گناہ ہے، ہمیں اس ڈبے کو ایک امانت سمجھنا چاہئے“ جس پر قد آور بلی جھاگ کی طرح بیٹھ گئی۔\nایک دم گاڑی کے ٹائر چرانے کی آواز آئی۔\nبلیاں ایک دم چوکنا ہو کر کھڑی ہو گئیں۔ماریہ کے ابو گیٹ کھول رہے تھے اور آنٹی، ماریہ کے ساتھ دادی کا ہاتھ تھام کر اپنے اندر لا رہی تھیں۔آنٹی نے ڈبہ پودوں کے درمیان رکھا دیکھا تو بولیں”ارے! یہ ڈبہ ادھر ہی رہ گیا تھا، یہاں پر پڑا ہے“۔ماریہ کے ابو نے جھک کر ڈبہ اٹھایا اور دادی جان کو تھما دیا۔دادی جان نے محبت اور اطمینان سے بھرپور نظروں سے بلیوں کو دیکھا اور ڈبے میں سے تھوڑا سا کھویا نکال کر سب بلیوں کو ڈالنے لگیں، بلیوں نے خوشی سے میاؤں میاؤں کیا اور کھویا کھانے لگیں۔\nدادی جان، ماریہ کے ہمراہ بلیوں کے گھر رہنے آ گئی تھیں اس طرح پیاری پیاری بلیوں کی ایمانداری اور نیکی کا صلہ انہیں دادی کی شفقت حاصل کرکے مل گیا۔\nپیارے بچو! جب بھی آپ اپنے ارد گرد کوئی بلی دیکھیں تو اس کے ساتھ ویسی ہی شفقت کا برتاؤ کریں، جس طرح ماریہ اور اس کے گھر والے اپنی بلیوں کے ساتھ اچھے رویے سے پیش آتے تھے۔",
    "url": "https://www.urdupoint.com/kids/detail/moral-stories/billiyon-ka-ghar-2720.html?lang=ur"
  },
  {
    "story_id": "UP_0170",
    "story_title": "Anokha Khat - Article No. 2719",
    "story_text": "محمد فاروق دانش\nصدرِ مملکت اچانک کرسی سے اُٹھ کھڑے ہوئے۔ان کے چہرے پر پریشانی کے آثار نمایاں تھے، ان کا ذہن مسلسل سوچنے میں مصروف تھا۔ایک بار پھر وہ کرسی پر براجمان ہوئے اور میز پر رکھا خط پھر سے اُٹھایا اور اُسے پڑھنے لگے۔ظاہر ہے اس خط میں کچھ ایسا تحریر تھا، جس نے اُن کو ہلا کر رکھ دیا تھا۔\n”نہیں․․․․․ایسا نہیں․․․․․ہو گا․․․․․ایسا نہیں ہو سکتا۔\n“وہ اپنے آپ سے بربڑائے۔\nڈاکٹر نازش کیمسٹری میں پی ایچ ڈی تھے۔بیرون ملک کے جرائد میں ان کے مقالے شائع ہوتے تھے۔ان کی سائنسی خدمات کو دنیا کے کئی ممالک نے سراہا تھا۔ان کو بھیجے جانے والے تعریفی خطوط اور ایوارڈز ان کی زندگی کا قیمتی اثاثہ تھے۔انھیں بیرون ملک سے دو تین بہت اچھی اسامیوں کی پیشکش ہوئی تھی، لیکن وہ بہترین سائنٹسٹ ہونے کے ساتھ ساتھ ایک محب وطن انسان بھی تھے۔\nاپنے ذاتی فائدے کے لئے انھیں اس ملک سے بے وفائی کرنا کسی طور پسند نہیں تھا۔\nوہ ایک پرائیوٹ دوا ساز ادارے میں کوالٹی کے شعبے میں اپنی خدمات سر انجام دیتے رہے۔ان کی بین الاقوامی طور پر تعریف ہوئی تو ملک کی سرکار کو بھی ان کا خیال آ ہی گیا۔وطن کی آزادی پر منعقد ہونے والی اعزازات تقسیم کرنے کی تقریب میں انھیں بھی ستارہ امتیاز کے لئے نام زد کر لیا گیا۔\nانھیں اس قسم کی تقاریب اور انعامات سے دلچسپی نہیں تھی، پھر بھی یہ ان کے لئے سرکاری اعزاز تھا، جسے قبول کرنا ان کی اخلاقی اور قومی ذمے داری تھی۔\nتقریب میں انھیں ہاتھوں ہاتھ لیا گیا۔ہال میں تحسین بھری نظروں کے ساتھ ان سے ملنے والے بہت سے لوگ تھے۔ان کی خوشی اس وقت دہری ہو گئی جب صدر مملکت نے نہ صرف ان سے شفقت بھرا سلوک کیا، بلکہ ان کی خدمات کو بے حد سراہا۔\n”اگر آپ مناسب سمجھیں تو ہم آپ کو ایک عہدہ آپ کے شایانِ شان پیش کرنا چاہتے ہیں۔“ صدر صاحب نے ان سے سرگوشی میں کہا:”ڈاکٹر صاحب! ملک کی ایک اہم یونیورسٹی کے معاملات خاصے اُلٹ پلٹ ہیں۔اس کے انتظامی امور کو سنبھالنے کے لئے ہمیں ایک انتہائی قابل فرد کی تلاش تھی۔آج آپ سے ملاقات کے بعد مجھے یوں محسوس ہوتا ہے کہ آپ ہی وہ شخصیت ہیں، جن کو میں کچھ عرصہ سے تلاش کر رہا تھا۔\nڈاکٹر نازش نے پہلے تو کچھ انکسار سے کام لیا، لیکن وفاقی یونیورسٹی کے چانسلر کی حیثیت سے صدر پاکستان نے انھیں بہرحال راضی کر ہی لیا۔چند ہی روز میں اچھی پُرکشش تنخواہ معہ دیگر مراعات کے ساتھ انھیں تعینانی کا خط مل گیا۔\nنازش صاحب نے صدر صاحب سے گزارش کی تھی کہ ازراہِ کرم میرے کام کے معاملے میں مداخلت نہ کی جائے۔وہ اپنی پالیسیاں خود بنائیں گے اور اس ادارے کی موجودہ خرابیوں کو دور کر کے یونیورسٹی کو بہتر مقام تک پہنچانے کے اپنی خدمات صرف کریں گے۔\nان کی اس بات کو تسلیم کر لیا گیا۔یوں ڈاکٹر نازش نے اس عہدے کو قبول کر لیا۔\nڈاکٹر نازش جہاں دیدہ انسان تھے۔انھوں نے کرسی پر بیٹھتے ہی آناً فاناً اصلاح کی کوشش نہیں کی، بلکہ خرابیوں کو بتدریج دور کرنا شروع کیا۔کام چور اور بد عنوان اہل کاروں کو وقتاً فوقتاً ایک جگہ سے دوسری جگہ اور ایک کام سے دوسرے کام کی طرف منتقل کرنا شروع کیا۔\nمالی معاملات کی سختی سے خود پڑتال شروع کی۔لائق اساتذہ کی ستائش کا سلسلہ شروع کیا گیا۔شرارتی لڑکوں کو سدھارنے اور نہ سدھرنے والوں کو یونیورسٹی سے نکال باہر کر کے اندرونی ماحول کو بہتر بنانے کے تمام امور انجام دینا شروع کیے۔ایک سال بعد نظر آیا کہ وہ ایک عمدہ اور نیک نام وفاقی یونیورسٹی ہے۔\nڈاکٹر نازش کو وائس چانسلر بنے دو سال کا عرصہ ہو چلا تھا۔\nیہاں داخلے محض قابلیت کی بنیاد پر ہوتے تھے، کوئی سفارش یا کوئی دباؤ آپ نے قبول نہیں کیا جاتا تھا۔\nصدرِ مملکت نے ایک دو بار چانسلر صاحب کا حال احوال معلوم کیا، اس کے بعد وہ ملکی امور میں مصروف ہو گئے۔\nآج ایک خط نے ڈاکٹر نازش کو اپنی کرسی سے اُٹھنے پر مجبور کر دیا تھا۔\nپچھلے دو سالوں میں کسی نے ان کے معاملات میں مداخلت کی کوشش نہیں کی تھی، لیکن آج ملنے والے اس خط نے انھیں پریشان کر دیا۔\nانھوں نے کلرک کو اپنا سوچا گیا ڈرافٹ نوٹ کرانا شروع کر دیا۔\nخط تیار ہونے پر انھوں نے اس پر دست خط کیے اور مطلوبہ پتے پر رجسٹرڈ پوسٹ کر دیا۔\nدو دن بعد ان کے موبائل کی گھنٹی بجی۔یہ نمبر گورنر صاحب کے ذاتی سیکرٹری کا تھا:”نارش صاحب! آپ نے یہ کیا لکھ کر بھیج دیا ہے۔“\nوہ کسی سلام دعا کے منتظر تھے، لیکن افسران بالا کے مزاج ہی نرالے ہوتے ہیں:”آپ کو گورنر صاحب کی طرف سے ایک ہدایت بھیجی گئی تھی۔\nآپ نے اس پر عمل کرنے کے بجائے انکار میں جواب لکھوا کر بھیج دیا۔ویری سیڈ وی سی صاحب!“\n”آپ کو میری پالیسیوں کے بارے میں علم نہیں شاید۔“ انھوں نے گورنر کے پی اے کو سمجھانے کی کوشش کی۔پی اے کی طرف سے دھمکی آمیز جواب ملا:”دیکھیے، جب ریاست کے حکمران کوئی فرمان جاری کرتے ہیں تو اس پر عمل کیا جاتا ہے، انکار نہیں۔گورنر صاحب کی بات نہ مان کر اور پھر ان کے خط کا جواب نفی میں لکھ کر آپ نے خود پر ظلم کیا ہے۔\nاس طرح کا توہین آمیز انداز برداشت کرنے کی ان میں عادت نہیں تھی، پھر بھی انھوں نے ضبط سے کام لیا اور خاموش رہے۔وہ اپنی جگہ پر درست تھے، اس لئے انھیں کسی طرح کا رنج یا ملال نہ تھا۔\nوجہ یہ تھی کہ گورنر صاحب نے دو ایسے داخلوں کی ہدایت کی تھی، جن کا گریڈ بھی کم تھا اور وہ ٹیسٹ میں بھی فیل ہو گئے تھے۔\nانھوں نے پچھلے دو سالوں میں بڑی محنت سے یونیورسٹی کے معاملات کو درست کرنے کے لئے دن رات ایک کر دیا تھا۔\nتعلیم کی بہتری کے لئے جس حد تک ہو سکا، انھوں نے اَن تھک کام لیا۔اسٹاف بھی ان کا گرویدہ ہو گیا تھا، پھر یونیورسٹی میں ترقیاتی کام بھی ہونے لگے تھے، تعلیمی سرگرمیوں کے ساتھ غیر نصابی سرگرمیاں اور ادبی مقابلے بھی کرائے جا رہے تھے اور یہ سب کچھ ادارے سے محبت اور اپنے کام میں جُت جانے کی لگن تھی، لیکن آج کے واقعے نے ان کے سارے ارادوں پر پانی پھیر کر رکھ دیا تھا۔\nوہ اپنے مرتبے کی جس بلندی پر تھے، اس صورتِ حال نے انھیں زمین پر لا کر ڈھیر کر دیا تھا۔\nاپنے عہدے کی بے توقیری اور غیر ضروری مداخلت نے ان کا دماغ ہلا کر رکھ دیا تھا۔آخر ایک فیصلہ کر کے کلرک کو بلایا اور اپنا استعفا ٹائپ کرا کے صدر صاحب کو بھیج دیا۔\n”میں چند ذاتی مصروفیات کے باعث وائس چانسلر کے عہدے پر مزید کام نہیں کر سکتا، اس لئے میں اس عہدے سے دستبردار ہوتا ہوں۔\nڈاکٹر نازش“\n”نہیں، ایسا نہیں ہونا چاہیے۔“ صدر صاحب ڈاکٹر نازش کی صلاحیتوں سے واقف تھے۔انھوں نے ڈاکٹر صاحب کا نمبر ملایا:”ڈاکٹر صاحب! مجھے سب معاملے کا علم ہو چکا ہے۔آپ کا استعفا میں نے پھاڑ کر پھینک دیا ہے۔میں ابھی گورنر صاحب سے بات کروں گا۔مجھے یونیورسٹی کو بتاہ نہیں کرنا ہے۔آپ کی محنت اور محبت سب میری نظر میں ہے۔آپ بے فکر ہو کر اپنا کام جاری رکھیے۔",
    "url": "https://www.urdupoint.com/kids/detail/moral-stories/anokha-khat-2719.html?lang=ur"
  },
  {
    "story_id": "UP_0171",
    "story_title": "Asli Aur Nasli Ki Pehchan - Article No. 2718",
    "story_text": "شفقت شاہ\nکسی جنگل میں ایک بکری بہت بے فکری سے اِدھر اُدھر گھوم رہی تھی۔ایک کوے کو بہت حیرت ہوئی اور وہ بکری سے پوچھنے لگا کہ تمہیں کسی سے خوف کیوں نہیں ہے؟ بکری نے کہا۔بھائی میری بے فکری کا سبب یہ ہے کہ کچھ عرصہ پہلے ایک شیرنی اپنے دو چھوٹے بچے چھوڑ کر مر گئی تھی۔میں نے ان پہ ترس کھا کر اپنے دودھ پہ پال کر انہیں پروان چڑھایا۔\nاب وہ جوان ہیں اور انہوں نے جنگل میں اعلان کر رکھا ہے کہ ہماری بکری ماں کی طرف کوئی میلی آنکھ سے نہ دیکھے۔سو اب کسی بڑے خونخوار جانور میں بھی یہ ہمت نہیں کہ مجھ پہ ہاتھ ڈالے کسی چھوٹے موٹے جانور کا ذکر ہی کیا۔\nکوے نے سوچا کاش مجھے بھی ایسی نیکی کرنے کا موقع ملے اور پرندوں کی دنیا میں مجھے بھی احترام حاصل ہو جائے۔\nوہ یہی سوچتا ہوا اُڑتا جا رہا تھا کہ اس نے نیچے دریا میں ایک چوہے کو ڈبکیاں کھاتے دیکھا۔\nوہ فوراً نیچے اُترا اور چوہے کو دریا سے نکال لایا اور ایک بڑے پتھر پہ لٹا کر اپنے پروں سے ہوا دینے لگا تاکہ وہ خشک ہو جائے۔جونہی چوہے کے حواس بحال ہوئے اس نے کوے کے پر کترنے شروع کر دیئے۔کوا بیچارہ نیکی کی دھن میں مگن تھا اور چوہا اپنی کارگزاری میں مصروف۔اتنی دیر میں وہ خشک بھی ہو چکا تھا۔لہٰذا اس نے اپنے بل کی طرف دوڑ لگا دی۔کوا نیکی کر کے بہت موج میں تھا۔\nاسی موج میں اس نے لمبی اُڑان بھرنے کی کوشش کی مگر منہ کے بل زمین پہ آ پڑا اور اُڑنے سے معذور ہو کر زمین پہ ہی اچھلنے اور گھسٹنے لگا۔\nاتفاقاً بکری ادھر سے گزری تو پوچھنے لگی۔بھائی کوے تم پہ کیا افتاد آن پڑی؟ وہ غصے سے بولا۔یہ سب تمہارا کیا دھرا ہے۔تمہاری باتوں سے متاثر ہو کر میں نے نیکی کمانے کی چاہ میں چوہے کی جان بچائی مگر وہ میرے پر ہی کتر بھاگا۔\nبکری ہنس پڑی اور کہنے لگی۔\nبے وقوف اگر نیکی ہی کرنی تھی تو کسی شیر کے بچے کے ساتھ کرتے۔چوہے کا بچہ تو اپنا چوہا پن ہی دکھائے گا۔بد ذات اور بد نسل کے ساتھ نیکی کرنے والے کا وہی حال ہوتا ہے جو تمہارا ہوا ہے۔کووں کے بچے موتی چگنے سے ہنس نہیں بن جاتے اور کھارے پانی کے کنویں میں میٹھا ڈالنے کے بعد بھی کھارے ہی رہتے ہیں۔",
    "url": "https://www.urdupoint.com/kids/detail/moral-stories/asli-aur-nasli-ki-pehchan-2718.html?lang=ur"
  },
  {
    "story_id": "UP_0172",
    "story_title": "Dost Woh Jo Musibat Mein Kaam Aaye - Article No. 2717",
    "story_text": "طوبی سعید\nکسی جنگل میں ایک درخت پر دو کبوتر نر اور مادہ رہتے تھے۔وہ دونوں ہنسی خوشی زندگی گزار رہے تھے، کچھ دن پہلے مادہ نے انڈے دیئے تھے اور اب وہ ان پر بیٹھی ہوئی تھی کیونکہ چند دن تک ان میں سے بچے نکلنے والے تھے۔جیسے جیسے انڈوں سے بچے نکلنے کا وقت قریب آ رہا تھا مادہ کو یہ فکر کھائے جا رہی تھی کہ بچوں کی حفاظت ہم کیسے کریں گے۔\nاسے بار بار خیال آتا تھا کہ انہیں کچھ دوست بنا لینے چاہئیں تاکہ مصیبت اور مشکل وقت میں ایک دوسرے کی مدد کر سکیں۔شام کو جیسے ہی نر گھونسلے میں واپس لوٹا تو مادہ نے اپنے خیالات کا اظہار اس کے سامنے بھی کر دیا۔بالآخر یہ بات طے ہو گئی کہ انہیں کچھ دوست بنا لینے چاہئیں۔\nاگلے ہی دن کبوتر جنگل کے دوسرے حصے کی طرف چل پڑا۔\nراستے میں اسے کنواں نظر آیا تو وہ کنویں کی منڈیر پر جا بیٹھا۔\nکنویں کے اندر اسے سانپ نظر آیا تو کبوتر نے اس سے بات کی اور دوستی کی پیشکش کر ڈالی۔سانپ فوراً ہی مان گیا اور اس نے کبوتر سے عہد کر لیا کہ مشکل وقت میں وہ ایک دوسرے کی مدد کریں گے چاہے جان ہی کیوں نہ دینی پڑے۔کبوتر نے بھی ہامی بھر لی اور آگے چل پڑا۔وہ اُڑتا ہوا اور نظریں گھماتا ہوا جا رہا تھا کہ اسے ایک درخت پر گدھ بیٹھا ہوا نظر آ گیا۔\nوہ جلدی سے اس کے پاس اُڑ کر پہنچا اور اسے ساری بات بتا کر دوستی کی درخواست کی تو وہ بھی فوراً مان گیا اور ساتھ ہی کہا کہ میرا بہت اچھا دوست اُلو بھی ہے تم اس سے بھی دوستی کر لو۔کبوتر نے ہامی بھری تو گدھ نے آواز دے کر اُلو کو بھی بُلا لیا اور وہ بھی کبوتر سے دوستی کرنے اور ایک دوسرے کی مدد کرنے کیلئے راضی ہو گیا۔ان کے درمیان معاہدہ ہوا کہ مصیبت میں وہ ایک دوسرے کی مدد کریں گے، تھوڑی دیر میں گدھ کبوتر کیلئے دانے دنکے لے آیا جنہیں کبوتر نے شکریہ کہہ کر کھا لیا اور اُن سے اجازت لے کر اپنے گھر کی طرف روانہ ہو گیا۔\nوہ جیسے ہی گھر پہنچا تو کبوتری بڑی بیتابی سے اس کا انتظار کر رہی تھی۔وہ پوچھنے لگی دوست بنے یا نہیں؟ کبوتر نے اسے ساری تفصیل سنائی تو وہ بے حد خوش ہوئی۔\nچند دن تو ان کے خاموشی سے گزر گئے، پھر ایک دن شام کے وقت ایک شکاری جنگل میں آیا۔وہ سارا دن شکار کر کر کے تھکا ہوا تھا، لیکن کوئی شکار اس کے ہاتھ نہیں لگا تھا۔جس درخت پر نر اور مادہ کا گھونسلا تھا وہ اسی درخت کے نیچے سستانے کی غرض سے لیٹ گیا۔\nاچانک اس کی نظر درخت پر موجود کبوتروں کے گھونسلے پر پڑی تو اسے امید کی کرن نظر آئی۔وہ سوچنے لگا کہ شاید اس گھونسلے میں بچے ہوں جنہیں وہ شکار کر سکے، چونکہ اس وقت اندھیرا پھیل رہا تھا اس لئے شکاری نے درخت کے نیچے آگ جلائی اور اس کی روشنی میں درخت پر چڑھنے لگا، ادھر گھونسلے میں کبوتر اور کبوتری پریشان ہو گئے کہ اگر خدا نخواستہ شکاری ان کے گھونسلے تک پہنچ گیا تو وہ اپنی جان تو بچا لیں گے لیکن ان کے بچوں کا کیا ہو گا جنہیں انڈوں سے نکلے ابھی کچھ ہی دن ہوئے تھے۔\nاچانک کبوتر کو اپنے دوستوں کا خیال آیا۔وہ تیزی سے اُڑتا ہوا گدھ کو لے آیا۔ شکاری ابھی گھونسلے کے قریب نہیں پہنچا تھا۔کبوتر نے گدھ کے ساتھ مل کر قریب ہی موجود دریا سے اپنی چونچ میں پانی بھر بھر کے آگ کو بجھا دیا۔جیسے ہی آگ بجھی شکاری نیچے اُتر آیا اور دوبارہ آگ جلانے لگا۔وہ دوسری مرتبہ آگ جلا کر درخت پر چڑھا تو انہوں نے دوبارہ آگ بجھا دی۔\nشکاری جھنجھلا کر نیچے اُتر آیا۔وہ پہلے بھی تھکا ہوا تھا اس لئے اُس نے سوچا کیوں نہ رات آرام کر لوں اور صبح کا اُجالا پھیلتے ہی درخت پر چڑھ کر کھانے کا انتظام کروں گا۔یہ سوچ کر وہ آرام سے سو گیا۔\nادھر کبوتر نے شکاری کے ارادے بھانپ لئے تھے، اُس نے پہلے گدھ کا شکریہ ادا کر کے اُسے رخصت کیا اور پھر تیزی سے اُڑتا ہوا سانپ کے پاس پہنچ گیا۔\nاسے ساری صورتحال بتائی اور مدد طلب کی۔سانپ کبوتر کو تسلی دیتے ہوئے بولا ”تم بے فکر ہو کر میرے ساتھ چلو“۔کبوتر سانپ کو اس درخت کے پاس لے آیا جس پر اس کا گھونسلا تھا۔سانپ نے کبوتر کو گھونسلے میں جا کر آرام سے سو جانے کو کہا۔کبوتر بے فکر ہو کر گھونسلے میں چلا گیا تو سانپ نے درخت پر چڑھ کر خود کو ایک تنے کے گرد لپیٹ لیا اور صبح ہونے کا انتظار کرنے لگا۔\nصبح کبوتر اور کبوتری کی آنکھ کُھلی تو انہوں نے دیکھا کہ شکاری ابھی نہیں جاگا تھا۔شکاری کی آنکھ کُھلی تو وہ انگڑائی لینے کے بعد درخت کے اوپر چڑھنے لگا۔ابھی وہ تھوڑا ہی اوپر چڑھا تھا کہ اس نے دیکھا ایک بہت بڑا سانپ درخت کے تنے سے لٹکا ہوا ہے۔سانپ کو دیکھ کر شکاری حواس باختہ ہو گیا اور اس سے پہلے کہ سانپ اسے ڈستا وہ ڈر کے مارے نیچے آ گرا اور دُم دبا کر جنگل سے بھاگ گیا۔\nکبوتر اور کبوتری یہ سارا منظر دیکھ رہے تھے۔شکاری کے جانے کے بعد انہوں نے سُکھ کا سانس لیا اور سانپ کا بے حد شکریہ ادا کیا۔پیارے بچو! دوست وہی ہوتا ہے جو مشکل میں کام آئے۔",
    "url": "https://www.urdupoint.com/kids/detail/moral-stories/dost-woh-jo-musibat-mein-kaam-aaye-2717.html?lang=ur"
  },
  {
    "story_id": "UP_0173",
    "story_title": "Maula Bakhsh - Article No. 2716",
    "story_text": "احمد عدنان طارق\nمولا بخش اور اس کی بیوی ایک گاؤں میں رہتے تھے۔وہ بچوں کے ساتھ صبر و شکر سے زندگی گزار رہے تھے۔گاؤں کے سبھی لوگ ان کی عزت کرتے تھے۔ایک دن مولا بخش سے اس کی بیوی نے کہا:”میرا خیال ہے ہمیں اپنی بیلوں کی جوڑی سے ایک بیل بیچ دینا چاہیے۔ہمارے کام کاج کے لئے ایک بیل ہی کافی ہے۔ویسے بھی ہم بوڑھے ہو رہے ہیں اور اب اپنا کام نہیں کر سکتے۔\nمولا بخش نے جواب دیا:”ٹھیک ہے کل منڈی جا کر ایک بیل بیچ آتا ہوں۔“\nصبح سویرے مولا بخش بیل کو لے کر منڈی کی طرف روانہ ہو گیا۔راستے میں اسے ایک شخص ملا جو گھوڑے کے ساتھ جا رہا تھا۔گھوڑا بہت مضبوط اور چاق چوبند اور اچھی نسل سے لگ رہا تھا۔وہ شخص مولا بخش کو دیکھ کر رک گیا۔\nاس نے پوچھا:”بھائی! اتنی صبح کدھر کی تیاری ہے؟“\nمولا بخش نے بتایا کہ وہ بیل بیچنے منڈی جا رہا ہے۔\nمولا بخش کا بیل بہت خوبصورت تھا۔اجنبی اس کی طرف پیار بھری نظروں سے دیکھ کر بولا:”اسے کیوں بیچتے ہو؟کیوں نا ہم دونوں اپنے جانوروں کا تبادلہ کر لیں۔“\nمولا بخش نے کچھ سوچ کر کہا:”گھوڑے کو رکھنے میں کوئی دشواری نہیں ہوتی اور بچے بھی اس کی پیٹھ پر سواری کر سکتے ہیں۔ٹھیک ہے تم مجھے اپنا گھوڑا دے دو اور میرا بیل لے لو۔“\nپھر وہ گھوڑے کی پیٹھ پر سوار ہوا اور گاؤں کی طرف چل پڑا، لیکن کچھ فاصلہ طے کرنے کے بعد اسے معلوم ہوا کہ گھوڑا تو اندھا ہے۔\nوہ واپس منڈی کی طرف چلا۔راستے میں اسے ایک اور شخص ملا جو ایک بھینس کو لے کر جا رہا تھا۔بھینس بڑی موٹی تازی تھی۔لگتا تھا اس کے منڈی میں خوب دام لگیں گے۔اس شخص نے مولا بخش سے پوچھا:”بھائی! کدھر جا رہے ہو۔“\nمولا بخش نے اسے بتایا:”میں اپنا بیل بیچنے منڈی جا رہا تھا، لیکن راستے میں، میں نے اس کا تبادلہ ایک گھوڑے سے کیا ہے، جو اندھا ہے۔\n”اگر تم چاہو تو میں تمہارے گھوڑے سے تبادلہ کر سکتا ہوں، میری بھینس اس سے اچھی ہے۔“\nمولا بخش سوچ میں پڑ گیا کہ بھینس تو اچھی لگ رہی ہے۔اس کے علاوہ اس کی دیکھ بھال بھی کم کرنی پڑتی ہے۔اس نے گھوڑے سے بھینس کا تبادلہ کر لیا اور پھر راستے پر چل دیا۔تھوڑے فاصلے کے بعد اسے معلوم ہو گیا تھا کہ بھینس ایک ٹانگ سے لنگڑی ہے۔\nراستے میں اسے ایک اور شخص ملا جو ایک بکری لے کر جا رہا تھا۔بکری بڑی پھرتیلی اور مضبوط تھی۔اس شخص نے بھی مولا بخش سے پوچھا کہ وہ کدھر جا رہا ہے۔مولا بخش نے بتایا کہ وہ بیل فروخت کرنے منڈی جا رہا تھا کہ راستے میں اس نے بیل کا سودا ایک اندھے گھوڑے سے کر لیا۔پھر اندھے گھوڑے کی جگہ اسے ایک لنگڑی بھینس مل گئی، جسے وہ بیچنے منڈی لے کر جا رہا ہے۔\nوہ شخص بولا:”اسے بیچنا کیوں ضروری ہے، میری بکری تمہاری لنگڑی بھینس سے کہیں اچھی ہے۔اگر تم چاہو تو ہم دونوں جانوروں کو بدل لیتے ہیں۔“\nمولا بخش نے خوشی خوشی بکری لے کر بھینس اس شخص کو دے دی، لیکن راستے میں جلد ہی اسے اندازہ ہو گیا کہ بکری دراصل بیمار ہے۔وہ پھر منڈی کی طرف چلا۔منڈی اب نزدیک تھی کہ مولا بخش کی ملاقات ایک اور شخص سے ہوئی، جس کے پاس ایک مرغا تھا۔\nاس سے بات چیت کے بعد انھوں نے پھر جانور تبدیل کر لئے۔دوپہر کا وقت تھا اور اسے بہت بھوک لگ رہی تھی، لیکن اس کے پاس پیسے نہیں تھے۔اس کا خیال تھا کہ وہ بیل بیچ کر پیسے کما لے گا۔اس لئے وہ گھر سے پیسے لے کر نہیں چلا تھا، لیکن اب اس کے پاس صرف ایک مرغا ہی تھا۔\nبڑی مشکل سے اس نے منڈی میں مرغا بیچا اور ملنے والی رقم سے اس نے نان بائی سے کھانا لیا اور ہاتھ منہ دھو کر ایک پیپل کے درخت کے نیچے کھانے کے لئے بیٹھ گیا، لیکن اس سے پہلے کہ وہ نوالہ توڑتا، ایک غریب آدمی آیا اور اسے بتانے لگا کہ وہ بھوک سے مر رہا ہے۔\nکئی دنوں سے اس نے کھانا نہیں کھایا۔\nجب مولا بخش نے غریب آدمی کو دیکھا تو اس کا دل رحم سے بھر گیا۔اس نے اپنا سارا کھانا اسے دے دیا اور خود گھر کی طرف چل پڑا۔تب تک اس کی بیوی پورے گھر کی صفائی کر چکی تھی اور سب کے لئے کھانا بھی بنا چکی تھی۔کام مکمل کر کے وہ بچوں کو کہانی سنا رہی تھی۔تبھی مولا بخش گھر پہنچا۔بچے اسے دیکھ کر اس کی طرف لپکے۔\nاس کی بیوی بولی:”منڈی میں آج دیر نہیں ہو گئی۔میں کب سے کھانا پکا کر تمہارا انتظام کر رہی ہوں۔اب تو باہر خاصی ٹھنڈی بھی ہو گئی ہو گی۔“\nمولا بخش نے کہا:”واقعی مجھے دیر ہو گئی ہے۔میں تمہیں سارے دن کی داستان سناتا ہوں، لیکن پہلے مجھے پانی پلاؤ۔“پانی پینے کے بعد مولا بخش نے بتایا:”میں نے بیل نہیں بیچا، بلکہ اس کا تبادلہ ایک گھوڑے سے کر لیا تھا۔\nیہ سن کر اس کی بیوی خوشی سے بولی:”چلو اچھا ہوا۔بچے اس پر سواری کریں گے۔بیل کس کام کا تھا؟ جاؤ بچو، باہر جا کر گھوڑے کو باندھو۔“\nمولا بخش نے کہا:”ٹھیرو۔ٹھیرو میں گھوڑا نہیں لایا۔میں نے اس کا سودا ایک بھینس سے کر لیا تھا۔“\nاس کی بیوی خوش ہوئی:”یہ تو اور بھی اچھا ہوا۔بھینس گھوڑے سے زیادہ ضروری تھی۔بچوں کو اب ڈھیر سارا دودھ پینے کو ملے گا۔\nجاؤ بچو، بھینس کو پچھواڑے میں باندھ آؤ۔“\nمولا بخش پھر چلایا:”سنو! مجھے بھینس ہی لانی تھی، لیکن میں نے اس کا سودا بکری سے کر لیا تھا۔“\nبیوی بولی:”یہ تو اور بھی اچھا ہوا۔بکری کے دودھ میں سنا ہے بیماریوں کے لئے شفا ہوتی ہے۔جاؤ بیٹا، بکری سنبھالو۔“\nمولا بخش جلدی سے بولا:”لیکن سنو تو! میں نے بکری کا تبادلہ مرغے سے کر لیا تھا۔\nبیوی پھر خوشی سے بولی:”یہ بھی بُرا نہیں ہے۔مرغے کی اذان سے ہم صبح سویرے اُٹھا کریں گے۔بچو! مرغ کو ڈبے میں بند کر دو۔“\nمولا بخش بولا:”اچھی بیوی! میرے پاس واقعی مرغا تھا، لیکن مجھے بہت بھوک لگی تھی۔میں نے مرغے کو بیچ کر کھانا خرید لیا تھا۔“\nبیوی جھٹ سے بولی:”بہت اچھا کیا۔“\nوہ بالکل پریشان نہیں تھی، پوچھنے لگی:”تم نے کھانا ٹھیک سے کھا لیا تھا؟ مرغا ضروری نہیں تھا۔\nتمہاری صحت زیادہ ضروری ہے۔“\nمولا بخش نے کہا:”لیکن آگے تو سنو کیا ہوا۔میں نے تمام کھانا ایک بھوکے فقیر کو دے دیا۔“\nبیوی بولی:”اور تم خود بھوکے رہے، لیکن کوئی بات نہیں کسی فقیر کو کھانے سے منع نہیں کرنا چاہیے۔اب اُٹھو ہاتھ دھو لو اور کھانا کھا لو۔سب تمہارا انتظار کر رہے ہیں۔“سب نے مل کر کھانا کھایا اور سو گئے۔\nاگلی صبح مولا بخش اُٹھا اور اس نے گھر کا دروازہ کھولا تو وہ یہ دیکھ کر حیران رہ گیا۔اس کے گھر کے باہر ایک بیل تھا جو بوڑھا نہیں تھا۔ایک گھوڑا کھڑا تھا جو اندھا نہیں تھا۔ایک بھینس تھی جو لنگڑی نہیں تھی۔ایک بکری تھی اور ایک مرغا تھا جو بیمار نہیں تھے۔ساتھ ایک کاغذ پر کچھ لکھا ہوا تھا۔دونوں میاں بیوی اسے پڑھنے لگے۔لکھا تھا:”وہ تمہارے ملک کا بادشاہ تھا جو فقیر کے بھیس میں تمہیں ملا اور وہ سب کارندے بھی میرے بھیجے ہوئے تھے۔تمہاری نیک نیت کی وجہ سے اللہ کے حکم سے میرے ذریعے تمہیں انعام دیا گیا ہے، قبول کرو۔“",
    "url": "https://www.urdupoint.com/kids/detail/moral-stories/maula-bakhsh-2716.html?lang=ur"
  },
  {
    "story_id": "UP_0174",
    "story_title": "Khana Puri - Article No. 2715",
    "story_text": "صبا نیاز صدیقی\nصبح کے پانچ بج رہے تھے۔خدا بخش نے اپنے کمزور، لاغر جسم کو ہمت کر کے چارپائی سے نیچے اُتارا۔پوری رات بخار میں تپنے کے بعد اس کا جوڑ جوڑ درد سے ٹوٹ رہا تھا۔اس کے پاؤں کے زخموں سے خون رستے رستے جم چکا تھا۔خدا بخش نے منہ ہاتھ دھو کر بچی کچی روٹی سے ناشتہ کیا اور کپڑے کی دھجی سے پاؤں پر پٹی باندھ کر کام پر چلا گیا۔\nخدا بخش اچھروتھر کا رہنے والا تھا۔اس کے گھر میں اس کی بوڑھی بیوی اور تین چھوٹے پوتے پوتیاں تھے، جن کے لئے وہ کئی برسوں سے نمک کی جھیل پر نمک نکالنے کا کام کر رہا تھا۔بہو بیٹا کشتی ڈوبنے کے حادثے میں ہلاک ہو گئے تھے۔وہ بوریوں میں نمک بھر کے گودام میں منتقل کرتا تھا۔ایک بوری کے بدلے اسے صرف دس روپے اُجرت دی جاتی تھی، بوری کے وزن میں معمولی سی کمی بھی اسے دس روپے سے محروم کر سکتی تھی۔\nمسلسل نمک میں رہنے کی وجہ سے اس کے ہاتھ وں پر زخم ہو چکے تھے، لیکن اسے نہ کبھی دستانے دیئے گئے نہ چمڑے کے جوتے۔غربت کے ہاتھوں مجبور خدا بخش کے پاس اپنے گھر والوں کا پیٹ پالنے کے لئے واحد یہی روزگار تھا۔\n”ارے بابا! آج تم کام پر کیوں آ گئے؟“ بوڑھے راج نے شرارتی نظروں سے خدا بخش سے سوال کیا۔راج خود بھی نمک کش مزدور تھا۔\n”اللہ خیر کرے، ایسا کیا ہو گیا بھائی؟“ خدا بخش کا تو دل اُچھل کر حلق میں آ چکا تھا۔\n”ارے بھائی! آج مزدور کا دن ہے نا، کیا ہم سب کو چھٹی نہیں کرنی چاہیے تھی؟“ یہ کہتے ہوئے راج تو ہنسنے لگا اور خدا بخش نے اپنا سر پکڑ لیا۔\n”اللہ پوچھے تم سے۔مزدور کا دن صرف وہ ہوتا ہے جب اسے مزدوری ملے، چھٹی کا مطلب مزدور کے گھر فاقہ ہوتا ہے۔اللہ نہ کرے جو کسی دن ہماری چھٹی ہو۔“خدا بخش کے درد سے ٹوٹتے بدن میں کام دیکھ کر توانائی آ گئی تھی۔\n”آج کوشش کرنا کہ دو چار بوری زیادہ بھرو۔آٹے پر پورے دس روپے بڑھ گئے ہیں۔“ حاجی مراد نے دیگر مزدوروں کو خبردار کیا۔حاجی مراد اخبار پڑھ سکتا تھا، اس لئے روز اپنے ساتھیوں کو ملکی خبریں پڑھ کر سناتا تھا۔\n”اللہ پوچھے ان ظالموں کو۔“ راج نے کرب سے کہا:”ان کا بس چلے تو یہ مزدور کی ہڈیاں بھی چبا لیں۔اللہ! تُو ہی ہمیں ہمت دے گا، ورنہ ہمارے کمزور بدن تو دس بوری بھی نہ بھر پائیں گے۔\n“راج کے کرب اور فریاد میں سبھی شریک تھے۔\n”ویسے ٹھیکے دار آج گیا تو ہے شہر۔سنا ہے کہ وہاں بڑے بڑے عہدے دار آئیں گے اور مزدور کے حقوق کے لئے بات ہو گی۔ہو سکتا ہے ہمارے حالات میں کچھ بہتری آ جائے۔لوگ مزدور کی اُجرت بڑھانے کی بات بھی کر رہے ہیں۔“ حاجی نے اظہارِ خیال کیا تو سب طنزیہ انداز میں ہنسنے لگے۔\n”تم ٹھیک کہتے ہو، وہاں صرف بات ہو گی۔\n“خدا بخش اپنا پھاڑوا ایک طرف رکھ کر حاجی سے مخاطب ہوا۔اس کی آنکھوں میں کرب اور اذیت واضح طور پر دیکھی جا سکتی تھی۔اس نے پھر کہا:”باتوں سے کچھ نہیں ہوتا، بھائی! کام سے ہوتا ہے جو ہم لوگ کرتے ہیں۔ہمارے ہاتھوں کی محنت کا پیسہ ٹھیکے داروں کی تجوری میں جاتا ہے اور محنت کش فاقہ کرتا ہے۔ہمارا بچہ بیماری سے مر جاتا ہے اور ہمیں کچھ نہیں ملتا۔\nتم جانتے ہو ہمارا ایک بیٹا پانچ سال سے بھٹے پر اینٹیں بنا رہا ہے اور آج تک اس کا پچاس ہزار کا قرضہ نہیں اُترا، کیونکہ مزدور کا قرضہ کبھی نہیں گھٹتا۔وہ مر جائے گا تب بھی نہیں اُترے گا۔یہ لوگ اپنا محل کھڑا کرتے ہیں، اپنی تجوریاں بھرتے ہیں، لیکن ان کی پیاس صرف ہمارے خون سے بجھتی ہے۔ہم اور تم محنت نہ کریں تو یہ لوگ پیاسے مر جائیں۔بات کرتے ہو حقوق کی، اُجرت بڑھنے کی۔\nجو لوگ مزدور کو آٹا خریدنے کے لائق نہ چھوڑیں، وہ بھلا مزدوری بڑھائیں گے۔تُو دیوانہ ہو گیا ہے بھائی! دیوانہ، دن میں خواب دیکھنا چھوڑ دو۔چلو اب اپنی بوریاں بھرو۔ہم کام کریں گے تو ہمارے بچے روٹی کھائیں گے، باتوں سے مزدور کا چولہا نہیں جلتا، کام سے جلتا ہے۔“ خدا بخش دل کا بوجھ ہلکا کر کے پھر سے کام میں جُت گیا اور دیگر مزدور بھی اس کی تائید میں سر ہلاتے ہوئے اپنے پھاوڑے چلانے لگے۔\nشہر میں یومِ مزدور کی مناسبت سے مختلف مقامات پر کانفرنسوں کا انعقاد کیا گیا تھا، جس میں اعلیٰ افسران، صاحبِ اختیار، چھوٹے بڑے تاجر، ٹھیکے دار، چھوٹی بڑی صنعتوں کے مالکان، جن میں بھٹہ مالکان بھی شامل تھے۔ان لوگوں کے اجتماع کا مقصد مزدوروں کی سہولت کے لئے بنائے گئے کاغذی قوانین پر عمل درآمد اور ان کے حقوق کا تحفظ تھا۔\nکانفرنس میں نمک کش، کان کن اور بھٹہ مزدوروں کے حقوق سے متعلق خصوصی بحث ہوئی۔\nبحث میں مزدور سے لی جانے والی جبری مشقت کی سخت مذمت کی گئی، ناجائز قرضے کے خلاف اقدامات کی تجویز پیش کی گئی۔مزدوروں کو حفاظتی سامان مہیا کرنے کی یقین دہانی کرائی گئی۔تمام شرکاء نے اپنی اپنی رائے کا اظہار کیا۔اعلیٰ افسران نے تجاویز پر عمل کرنے کی بھرپور یقین دہانی کرائی اور شرکاء کو اس بات کا پابند کیا کہ وہ مزدوروں کے حقوق کا احترام کریں گے۔\nخانہ پُری کا عمل مکمل ہونے کے بعد تقریبات کے خاتمے پر بہت سارے مزے دار کھانے اور چائے وغیرہ پیش کی جاتی ہے۔کھانے پینے کے دوران ہنسی مذاق ہوتا ہے۔کوئی غریب مزدور کی بات نہیں کرتا۔پیٹ بھرتے ہی افسران اور شرکاء اپنی چھوٹی بڑی، پرتعش گاڑیوں میں سوار شہر میں منتشر ہو گئے اور اس کے ساتھ ہی سارے وعدے، تجاویز، ہوا میں تحلیل ہو جاتے ہیں۔\nپھر نہ کسی کو محنت کشوں کا کرب محسوس ہوا، نہ کسی نے مزدوروں کے زخموں کی جانب نظر ڈالی، کسی کے بیٹے کے سر پر پڑے ناجائز قرضے کی بھی کسی کو پروا نہ تھی۔\nخدا بخش نے ٹھیک کہا تھا، اونچی مسندوں پر بیٹھے صاحبِ اختیار لوگ صرف باتیں کر سکتے تھے۔ان کا اتنا ظرف کہاں کہ ایسے کام بھی کر سکیں، جن سے غریب لوگوں کے آنسو رک جائیں۔\nصحرا کے دامن میں نمک کی سفید جھیل پر سورج غروب ہونے ہی والا تھا۔مزدور خوش تھے کہ انھوں نے آٹا خریدنے کے پیسے کما لئے تھے۔راج کی مزدوری سے بیس روپے کاٹ لئے گئے تھے، کیونکہ دو بوریوں کا وزن معمولی سا کم تھا، لیکن حاجی نے اسے اپنی مزدوری کے بیس روپے دے دیئے تھے، یوں ہر مزدور خوش تھا کہ آج سب اپنے گھر آٹا لے جا سکتے تھے۔",
    "url": "https://www.urdupoint.com/kids/detail/moral-stories/khana-puri-2715.html?lang=ur"
  },
  {
    "story_id": "UP_0175",
    "story_title": "Chor Kon - Article No. 2714",
    "story_text": "حمنہٰ محمد عقیل شاہ، کراچی\nاحمر اور فارس دونوں بھائی تھے۔آج وہ دونوں اپنے ابو جان اور ان کے دوستوں کے ساتھ جنگل آئے تھے۔یہ جنگل گھنا نہیں تھا۔وہ سب ایک ندی کے کنارے پر بیٹھے تھے کہ احمر ندی کے کنارے پر لگے سیب کے درخت کے نیچے پانی میں پاؤں ڈالے بیٹھا تھا۔فارس نے کچھ دیر پہلے درخت سے بہت سارے سیب توڑ کر ٹوکری میں رکھے تھے اور احمر نے ایک سیب اٹھا لیا۔\nتھوڑی دیر بعد فارس نے جیسے ہی سیب اٹھانا چاہا تو حیران رہ گیا، کیونکہ ٹوکری تو خالی تھی۔\nانھوں نے اِدھر اُدھر دیکھا، وہاں کوئی نہ تھا اور ابو جان اپنے دوستوں کے ساتھ باتوں میں مصروف تھے۔وہ دونوں سوچ میں پڑ گئے کہ سیب کس نے چرا لیے؟\nاچانک دور جھاڑیوں میں کچھ ہلتا نظر آیا۔\nوہ دونوں جھاڑیوں کی طرف گئے اور کچھ جھاڑیوں کو ہٹایا تو وہ دونوں حیران رہ گئے۔\nاتنے سارے ننھے ننھے خرگوش اور بہت سی گلہریاں مزے سے سیب کترنے میں مصروف تھیں۔ان کی نظر جیسے ہی احمر اور فارس پر پڑی تو کچھ جھاڑیوں میں چھپ گئے اور گلہریاں درختوں پر چڑھ گئیں۔احمر اور فارس کھلکھلا کر ہنس پڑے۔\nپھر انھوں نے ایک ٹوکری میں اور بھی سیب اور دوسرے پھل جمع کر کے جھاڑیوں کے پاس رکھ دیئے اور پھر سے ندی کے کنارے بیٹھ کر خوبصورت اور خوشگوار موسم کا مزہ لینے لگے۔",
    "url": "https://www.urdupoint.com/kids/detail/moral-stories/chor-kon-2714.html?lang=ur"
  },
  {
    "story_id": "UP_0176",
    "story_title": "Gharoor Ki Saza - Article No. 2713",
    "story_text": "سائرہ جبیں\nبارہ سالہ ماہین ساتویں کلاس کی طالبہ تھی۔وہ بہت ذہین اور اچھے دل کی مالک تھی۔اپنی ذہانت کی وجہ سے پورے خاندان میں اسے ایک نمایاں حیثیت حاصل تھی۔ماہین کے بڑے سے گھر میں اس کی امی، ابو اور دادی کے علاوہ دو چاچو بھی اپنی اپنی فیملیز کے ساتھ رہتے تھے۔چاچو کی بیٹیاں اس کی کلاس فیلوز تھیں۔اس کی 14 سال کی بڑی بہن پاکیزہ بھی اس کی کلاس فیلو تھی کیونکہ پڑھائی میں کمزور ہونے کی وجہ سے وہ فیل ہو گئی تھی۔\nاس لئے دوبارہ ساتویں کلاس میں بٹھا دی گئی۔\nماہین ویسے تو بہت اچھی تھی، ہمیشہ اچھے نمبروں سے پاس ہونے کے باوجود اس نے کبھی غرور کا اظہار تک نہیں کیا تھا، مگر کبھی گھر کے بڑوں میں اس کی ذہانت کی تعریفیں کی جاتیں تو اس کے دل میں خود بخود ”خود پسندی“ کے جذبات جنم لیتے تاہم وہ فوراً ان جذبات کا گلا گھونٹ دیتی اور اللہ تعالیٰ سے توبہ کرتی کیونکہ وہ جانتی تھی کہ خود پسندی لا علاج مرض ہے۔\nایک دن صبح جب وہ اٹھی تو دماغ خود بخود میتھ کے ٹیسٹ کی طرف چلا گیا، جو آج کلاس میں لیا جانا تھا۔ان کے سکول میں ہر ہفتے ٹیسٹ ہوتے تھے۔ہر بار اس کے نمبر اپنی بہن اور کزنز سے زیادہ آتے تھے۔اس بار بھی جب مس نے ٹیسٹ کا بتایا تو اس کی بہن اور کزنز نے اسی دن ٹیسٹ کی تیاری شروع کر دی۔اس نے بھی کئی سوالات کی مشقیں کیں، یوں اس نے کسی بھی قسم کی فکر کے بغیر ایک دن میں اپنے ریاضی کے ٹیسٹ کی تیاری مکمل کر لی، جبکہ پاکیزہ، رابعہ اور سعدیہ (کزنز) پانچ دنوں تک وقتاً فوقتاً ٹیسٹ کی تیاری کرتی رہیں۔\nماہین کو خود پر اعتماد تھا اور اس بات کا یقین تھا کہ اس کا ٹیسٹ ہمیشہ کی طرح بہت اچھا ہو گا کیونکہ اس کی تیاری بہت اچھی تھی۔جب رابعہ وغیرہ ریاضی کی مشقیں حل کرنے کیلئے بیٹھتیں تو وہ ٹی وی دیکھنے لگتیں، ماہین کو بار بار آواز دے کر بلاتیں کہ ذرا یہ سوال تو حل کر دو۔وہ سوال حل کر کے انہیں سمجھا دیتی۔خیر! وہ صبح تیار ہو کر اپنی بہن اور کزنز کے ساتھ سکول کی طرف روانہ ہو گئی، جس کا پیدل کا راستہ دس منٹ کی مسافت پر تھا۔\nاسمبلی کے بعد وہ سب اپنی مشترکہ کلاس میں چلی آئیں۔پہلا یڈ ان کی انچارج ٹیچر کا تھا۔آخر کا یڈ جو کہ ایک گھنٹے کا تھا، انگلش کا تھا، جب وہ یڈ ختم ہوا تو مس کوثر کلاس میں آ گئیں۔انہوں نے ہاتھ میں ٹیسٹ شیٹس پکڑ رکھی تھیں۔کلاس میں آتے ہی انہوں نے زور سے کہا ”السلام علیکم!“ سب طلبہ نے ادب اور تعظیم کے ساتھ کھڑے ہو کر ان کا استقبال کیا اور جواب دیا ”وعلیکم السلام“!\nمس کوثر نے کہا ”بچو! یاد ہے نا آج آپ لوگوں کا ٹیسٹ ہے“؟ انہوں نے اپنے مخصوص انداز میں انہیں بیٹھنے کا اشارہ کرتے ہوئے سوال کیا۔\nسب نے زور سے ایک زبان ہو کر جواب دیا ”جی مس! ہمیں یاد ہے“۔”تو شیٹ اور پین وغیرہ لے کر گیلری میں آ جائیں“ وہ رعب دار آواز میں بچوں کو حکم دیتے ہوئے بولیں۔سب لڑکیاں جلدی سے باہر گیلری میں آ کر قطار میں ترتیب سے بیٹھ گئیں۔مس کوثر نے ان کے درمیان شیٹس تقسیم کیں۔ان کا ٹیسٹ شروع ہوا۔سب لڑکیاں جلدی جلدی ٹیسٹ شیٹ پر ہاتھ چلا رہی تھیں۔\nکچھ لڑکیاں سرگوشی میں ایک دوسرے سے سوالات پوچھ رہی تھیں جبکہ کچھ بغیر بولے دوسروں کو اپنا ٹیسٹ دکھا رہی تھیں۔ماہین کو چاہیں ٹیسٹ یا پیپر بالکل بھی نہیں آتا ہو مگر وہ کسی سے کچھ بھی پوچھتی نہیں تھی۔اسے نجانے کیوں اچھا نہیں لگتا تھا کہ وہ کسی سے کچھ پوچھے۔وہ جلدی سے ٹیسٹ کے سوالات حل کر رہی تھی۔اس کے زیادہ تر سوالات حل ہو گئے تھے۔\nپیچھے بیٹھی رابعہ بار بار اس سے سوالات کے جواب پوچھ رہی تھی۔مس نے اسے ٹوکا بھی مگر وہ باز نہ آئی۔آخر کار مس نے اسے وہاں سے اٹھا کر کہیں اور بٹھا دیا۔\n”مس کو پتا ہے کہ مجھے آتا ہے اور رابعہ کو نہیں، اس لئے انہوں نے اسے الگ بٹھا دیا“ ماہین کے دل میں فخر و غرور والے جذبات کب پیدا ہونے شروع ہوئے، اسے پتا بھی نہ چل سکا۔اس نے آخر سے پہلے والا سوال حل کیا پھر آخری سوال جو دو بار حل کرنے پر بھی اسے مطمئن نہیں کر رہا تھا، اسے دوبارہ اچھی طرح دیکھا، تسلی سے دیکھ لینے کے بعد بھی اسے اس میں کوئی غلطی دکھائی نہ دی تو دل کو مطمئن کرتی ہوئی الحمد اللہ پڑھنے لگی، اس نے وہ ٹیسٹ کاپی مس کو دے دی۔\nماہین دل میں سوچنے لگی ”رابعہ، سعدیہ اور پاکیزہ نے یقینا اتنا اچھا ٹیسٹ نہیں کیا ہو گا“۔اس نے پھر غرور و تکبر سے سوچا!\nماہین کا ٹیسٹ اگرچہ اچھا ہوا تھا پھر بھی نہ جانے کیوں اس کا دل مرجھایا ہوا سا تھا۔شیٹ دینے کے بعد وہ حسب عادت اپنے بنچ پر آ کر کتاب کھول کر بیٹھ گئی۔سوالات چیک کئے تو دھک سے رہ گئی۔یہ کیا! تین لانگ میں سے آخری دو لانگ سوال کے طریقے غلط ہونے کے علاوہ جوابات بھی بالکل غلط تھے۔\nیہ کیا؟ ہمیشہ کی طرح غلطی کرنے کے بعد اسے احساس ہوتا تھا۔اسے اب یاد آ رہا تھا کہ اسے اس طرح نہیں بلکہ اس طریقے سے سوالات حل کرنے چاہئے تھے، جس کے جواب اسے اچھی طرح ذہن نشین ہو چکے تھے۔\nاسی وقت کلاس میں چہکتی ہوئیں رابعہ اور سعدیہ چلی آئیں۔مسکراتے ہوئے دونوں بتا رہی تھیں کہ ان کا صرف آخری لانگ سوال چھوٹ گیا، باقی سب سوالات انہوں نے بالکل ٹھیک کئے ہیں۔\nاچانک اس کے اندر سے ضمیر کی آواز سنائی دی! ”دیکھو ماہین! جن کو تم دل ہی دل میں لاشعوری طور پر کم عقل اور نالائق سمجھتی تھیں، وہ تم سے آج آگے نکل گئیں۔یہ تمہارے غرور کا نتیجہ ہے۔تم جو ہمیشہ اچھے ٹیسٹ دیتی تھیں اور خود اعتمادی سے صرف ایک بار ہی سوالات حل کر کے سکون سے بیٹھ جاتی تھیں، آج بار بار ایک ہی سوال کو حل کرنے والی لڑکیوں سے ہار گئیں۔\nتم جو انہیں دل میں فخریہ اور خود پسند خیالات رکھتے ہوئے سوالات سمجھاتی تھیں، آج خود سے سمجھنے والی، محنت والیوں سے پیچھے چلی گئیں“۔\nضمیر کی آواز نے ماہین کو آئینہ دکھایا، تب اسے سمجھ میں آیا کہ وہ تو ہمیشہ سے اندھیرے میں تھی، فخر کرنے والی، خود پسندی کرنے کے لائق ذات تو صرف اللہ تعالیٰ کی ہے۔بے شک صرف وہی ہر چیز پر قادر ہے۔جس کی مٹھی میں پوری کائنات ہے، جسے کوئی ہرا نہیں سکتا۔جو ہر عیب سے پاک ہے اور تمام مخلوق کا خالق ہے۔ماہین کے ضمیر نے اسے صحیح راستہ دکھایا، اس نے اپنے ضمیر کی باتوں پر کان دھرے، تب ہی اسے اپنی غلطی کا احساس ہوا۔",
    "url": "https://www.urdupoint.com/kids/detail/moral-stories/gharoor-ki-saza-2713.html?lang=ur"
  },
  {
    "story_id": "UP_0177",
    "story_title": "Chota Phool - Article No. 2712",
    "story_text": "عروبہ شکیل\nایک باغ میں بہت سے پودے اور درخت تھے، جن پر ہر طرح کے پھول اور پھل لگے ہوئے تھے۔وہ باغ بہت بڑا تھا۔درختوں پر پرندوں کی چہچہاٹ اور پھولوں کی خوشبو باغ کو خوبصورت بنائے ہوئے تھی۔ایک دفعہ گلاب کے بہت سے پھول کرکٹ کھیل رہے تھے کہ ایک چھوٹا سا پھول آیا اور کہنے لگا ”کیا میں آپ کے ساتھ کرکٹ کھیل سکتا ہوں“۔\nاس پھول کا رنگ سب پھولوں سے تیز اور بے حد پیارا تھا لیکن اس کا قد بہت چھوٹا تھا۔اس لئے وہ سب پھولوں کے مذاق کا نشانہ بن گیا۔ایک پھول نے تو اسے دھکا بھی دے دیا اور کہا ”خبردار اگر ہمارے ساتھ کھیلنے کی کوشش کی، اتنے چھوٹے کو ہم اپنے ساتھ کبھی نہیں کھیلنے دیں گے“۔\n”میں چھوٹا ہوں تو کیا ہوا، ہوں تو تم جیسا نا؟ تم بھی پھول ہو اور میں بھی پھول ہوں“۔\n”خبردار اگر خود کو ہم سے ملانے کی کوشش کی، تو ایسا ہی ہے جیسے ہاتھیوں میں چیونٹی“۔یہ کہہ کر سب ہنسنے لگے، چھوٹا پھول روتا ہوا واپس آ گیا۔\nماں نے پوچھا ”بیٹا کیا ہوا، تم رو کیوں رہے ہو“؟۔\n”امی سب پھول میرے چھوٹے قد کا مذاق اڑاتے ہیں، مجھے اپنے ساتھ کھیلنے نہیں دیتے“۔\nیہ سن کر چھوٹے پھول کی ماں کی آنکھوں میں آنسو آ گئے، مگر وہ اسے مسکرا کر سمجھانے لگیں۔\nماں نے کہا ”بیٹا! تو کیا ہوا، دیکھو ہر چیز میں، ہر خوبی نہیں ہوتی مثلاً انسان کو دیکھو! کوئی کالا ہے تو کوئی گورا، کوئی چھوٹا ہے تو کوئی بڑا۔اسی طرح پھول بھی سب ایک جیسے نہیں ہوتے۔اب یہ دیکھو کہ تمہارا رنگ کتنا پیارا اور تیز ہے، اس طرح دوسروں کو یہ خوبی میسر نہیں۔اس طرح ان کا قد بڑا ہے تو یہ خوبی تمہیں حاصل نہیں، اس لئے بیٹا اداس مت ہوا کرو اور اللہ تعالیٰ کی دی ہوئی نعمتوں کا ہر حالت میں شکر ادا کیا کرو“۔\nچھوٹا پھول آنسو صاف کرتے ہوئے بولا ”لیکن امی جان یہ بات ان سب پھولوں کو کون سمجھائے“۔\n”کوئی بات نہیں بیٹا! وہ جیسا کرتے ہیں کرنے دو لیکن تم کسی کے ساتھ برا مت کرنا“۔\n”ٹھیک ہے امی جان، اب میں ان سب کو دوست بنانے کی کوشش کروں گا“ چھوٹے پھول نے کہا۔اس دوران سب پھول اندر داخل ہو گئے اور کہنے لگے۔”ہم نے آپ دونوں کی سب باتیں سن لی ہیں اور چھوٹے پھول کے دوست بن گئے ہیں۔\nتم ہم سب کو معاف کر دو، چھوٹے پھول، ہم نے تمہارا بہت دل دکھایا ہے، ہم تم سے بہت شرمندہ ہیں اور تم سے معافی مانگ رہے ہیں“۔\nان کی باتیں سن کر چھوٹا پھول اور اس کی ماں مسکرانے لگے۔چھوٹا پھول آگے بڑھ کر سب کے گلے لگ گیا اور سب ہنسنے لگے۔اس پر وہ پھول کہنے لگا، جس نے چھوٹے پھول کو دھکا دیا تھا، ”چلو ہم کرکٹ کھیلتے ہیں“۔وہ سب دوڑ کر کرکٹ کھیلنے چلے گئے اور چاروں طرف خلوص و محبت کی خوشبو بکھر گئی۔",
    "url": "https://www.urdupoint.com/kids/detail/moral-stories/chota-phool-2712.html?lang=ur"
  },
  {
    "story_id": "UP_0178",
    "story_title": "Munnu Ki Bahaduri - Article No. 2711",
    "story_text": "عائشہ فردوس\nمنّو ایک بھالو کا بچہ تھا، جو اپنے امی ابو اور دو چھوٹے بھائیوں کے ساتھ پہاڑی جنگل میں رہتا تھا۔ہر سال موسم سرما سے قبل وہ اور اس کا خاندان سردیوں کے لئے کھانا جمع کر لیتے۔بڑا بھائی ہونے کے ناطے وہ اکثر اپنے امی ابو کے ساتھ شکار پر بھی جایا کرتا تھا۔لیکن اس سال غیر متوقع طور پر شکار کی شدید قلت تھی۔\nنہ تو ان کو بہتے دریا میں مچھلیاں مل رہی تھیں اور نہ ہی خرگوش وغیرہ۔درختوں پر شہد بھی نظر نہیں آ رہا تھا۔اس صورتحال سے منّو کے والدین کی طرح تمام ہی بھالو پریشان تھے۔اگرچہ وہ سردیوں کا زیادہ تر حصہ سو کر گزارتے تھے، تاہم کھانا تو ضروری تھا۔اگر وہ ابھی کھانا جمع نہ کرتے تو پوری سردیاں کیسے گزارہ کرتے۔\nاپنے والدین کی پریشانی دیکھ کر منّو بھی بہت فکرمند تھا۔\nاسے صورتحال کا مکمل علم تو نہ تھا لیکن غذا کی قلت کا اسے بھی اندازہ تھا۔وہ اس مشکل وقت میں اپنے خاندان کی مدد کرنا چاہتا تھا۔ایک روز وہ امی ابو کو بتائے بغیر اپنے غار سے نکل کر دریا کی جانب چل پڑا۔کافی دیر تک درختوں کے درمیان نیچی ڈھلان اترنے کے بعد اسے احساس ہوا کہ وہ راستہ بھول گیا ہے۔اس نے سوچا کہ شاید اس راستے پر جانے سے کھانے کا کوئی ذریعہ تلاش کر لوں، یہ سوچ کر وہ چلتا رہا۔\nمزید آگے جا کے اسے ایک غار دکھائی دیا۔پہلے تو وہ اسے دیکھ کر ذرا ہچکچایا لیکن پھر وہ غار میں داخل ہو گیاجو کافی لمبا تھا۔دراصل وہ ایک سرنگ تھی جو کچھ لوگوں نے بنائی تھی۔\nکافی دیر تک چلنے کے بعد منّو کو ایک بڑا سا صندوق نظر آیا۔تجسس کے باعث اس نے صندوق کھولا تو اس کے اندر انواع و اقسام کی مچھلیاں تھیں جن میں اس کی من پسند مچھلی بھی تھی۔\nوہ بہت خوش ہوا۔اس نے اِدھر اُدھر دیکھا تو اسے مزید صندوق نظر آئے اس نے باری باری سب کو کھول کر دیکھا جن میں مارخور، خرگوش اور ہرن تھے۔یہ سب دیکھ کر منّو کی خوشی کی کوئی انتہا نہ رہی۔ادھر منّو کے امی ابو اور بھائی بہت پریشان تھے۔اندھیرا چھانے کو تھا لیکن منّو کا اب تک کچھ پتا نہ تھا۔انہوں نے اسے ہر طرف ڈھونڈا، دیگر بھالو بھی اس کی تلاش میں سرگرداں تھے۔\nایک بھالو نے اُس کے والدین سے کہا کہ مجھے ایک نئی سرنگ نظر آئی ہے، جس میں کچھ لوگ ہیں۔منّو کے ابو، بھالووٴں کا سردار اور پانچ بھالو اُس بھالو کے ساتھ سرنگ کی جانب روانہ ہوئے، وہاں تک پہنچنے میں کافی وقت لگا، اس وقت تک گھپ اندھیرا ہو چکا تھا لیکن سرنگ سے روشنی اور آوازیں آ رہی تھیں۔\nتمام بھالو محتاط انداز میں سرنگ کی جانب بڑھے، قریب جانے پر انہیں گفتگو سنائی دی، وہ کہہ رہے تھے، ”آج تو ہمارے ہاتھ بڑا شکار آیا ہے۔\nاس بھالو کے تو ہمیں بہت پیسے ملیں گے، بس اس کو چھپا کر اسمگل کرنا ہے۔یہ مردہ نہیں ہے اس لئے خاص احتیاط کرنی ہو گی۔“\nیہ سن کر تمام بھالووٴں نے کہا کہ ہو نہ ہو منّو ان ہی کے قبضے میں ہے۔انہوں نے فوری اندر جا کر اُن پر حملہ کر دیا۔وہ تقریباً دس پندرہ لوگ تھے لیکن بھالووٴں کو دیکھ کر وہ حواس باختہ ہو گئے، انہیں اپنے ہتھیاروں کے پاس جانے کا موقع بھی نہ مل سکا۔\nوہ خوف کے مارے جان بچا کر سب کچھ چھوڑ چھاڑ کر بھاگ گئے۔\nان کے جانے کے بعد منّو انہیں ایک بوری میں بے ہوش مل گیا۔سردار بھالو دریا سے پانی لا کر منّو کو ہوش میں لایا۔انہیں دیکھ کر منّو نے انہیں اس دوران انہیں مچھلیاں، ہرن، خرگوش اور مارخور کے بارے میں بتایا، جنہیں دیکھ کر وہ سب بہت خوش ہوئے کیونکہ سردیوں کے لئے کھانے کا انتظام جو ہو گیا تھا۔\nوہ کھانا لے کر واپس اپنے ٹھکانے پر آ گئے۔صبح تمام بھالووٴں کو منّو کی واپسی اور کھانے کے ذخیرے کی خبر ہوئی تو بھالووٴں کی آبادی میں خوشی کی لہر دوڑ گئی۔ان سب نے منّو کی بہادری پر اسے داد دی، اس کے اس کارنامے کے سلسلے میں ایک دعوت کا انعقاد کیا گیا۔اور یوں منّو کی بہادری سے تمام بھالووٴں کی سردیاں بہت سکون سے گزریں۔",
    "url": "https://www.urdupoint.com/kids/detail/moral-stories/munnu-ki-bahaduri-2711.html?lang=ur"
  },
  {
    "story_id": "UP_0179",
    "story_title": "Doobte Ko Tinke Ka Sahara - Article No. 2710",
    "story_text": "نازیہ آصف\nبرسات میں موسلا دھار بارش ہوئی۔جنگل کنارے ریت کے ایک ٹیلے پہ موجود چیونٹیوں کے بل میں پانی گھسنے لگا۔بیچاری چیونٹیاں اس آفت سے جان بچانے کی فکر میں اِدھر اُدھر مار رہی تھیں۔\nاوپر درخت پہ بیٹھی شہد کی مکھی نے جب یہ سب دیکھا تو بہت پریشان ہوئی اور جلدی سے ان کی رشتہ دار ٹیلے کے اوپر رہنے والی چیونٹیوں کو خبر دی۔\nتو یہ سن کر ان کی ملکہ نے اپنی کالونی کی چیونٹیوں کو حکم دیا ”فوراً ان مصیبت زدہ بہنوں کی خیریت دریافت کرنے جاؤ، مگر ہاں دیکھو خالی ہاتھ کوئی نہ جائے“ سب کچھ نہ کچھ لے کر جائیں۔چیونٹیاں ایک ایک کر کے بل سے نکلیں تو ان میں سے کسی کے منہ میں چاول، کسی کے روٹی کا زرہ تو کسی کے دانتوں میں کسی حشرات کے جسم کا ٹکڑا تھا۔\nچیونٹیاں مدد لے کر فوراً اس مصیبت زدہ کالونی میں پہنچیں اور ان مصیبت زدہ چیونٹیوں کو جمع کیا انھیں کھانا پیش کیا اور تسلی دی کہ جب تک پانی ختم نہیں ہوتا آپ سب ہمارے گھروں میں آ کر ٹھہر سکتی ہیں۔\nساری چیونٹیاں دن بھر ان کے ساتھ مل کر انھیں پانی سے نکلنے میں مدد دیتی رہیں اور شام کو انھیں ساتھ لے کر واپس اپنی کالونی میں لوٹ آئیں۔\nدو دن جھڑی لگی رہی۔بہت پانی جمع ہو گیا۔مگر اللہ پاک کی رحمت سے تیسرے دن خوب تیز دھوپ نکلی اور اگلے تین چار دن میں پانی سوکھ گیا۔تب متاثرہ چیونٹیوں نے واپس جانے کی اجازت مانگی۔ملکہ چیونٹی نے خود جا کر دیکھا کہ سیلاب سے متاثرہ کالونی بھی خشک ہو چکی تھی تو اس نے سب چیونٹیوں کو اس طرح رخصت کیا کہ سب کے منہ میں اگلے کئی دن کا کھانا پینا موجود تھا۔بچو! دیکھنے میں تو یہ فعل تو بہت چھوٹا ہے مگر تکلیف میں دوستوں کے لئے اتنی سی زحمت بہت بڑی رحمت بن جاتی ہے دوسرے لفظوں میں آپ اسے کہہ سکتے ہیں کہ ”ڈوبتے کو تنکے کا سہارا“۔",
    "url": "https://www.urdupoint.com/kids/detail/moral-stories/doobte-ko-tinke-ka-sahara-2710.html?lang=ur"
  },
  {
    "story_id": "UP_0180",
    "story_title": "Saza Ka Badla - Article No. 2709",
    "story_text": "بلال ہاشمی\nدس سالہ نومی، فرحان صاحب کا اکلوتا اور لاڈلا بیٹا تھا، جسے دنیا کی ہر سہولت اور آسانی میسر تھی۔اس کا من پسند مشغلہ ”اسکیٹنگ“ تھا، جس کے لئے اس کی خواہش کے مطابق کئی طرح کے اسکیٹ بورڈ اور اسکیٹنگ والے جوتے آ چکے تھے۔فرحان کی والدہ کے خیال میں سڑک پر جانا محفوظ نہیں تھا، اس لئے انھوں نے اپنی دو ہزار گز کی کوٹھی کی چھت ایسی بنوا لی تھی جس میں نومی آسانی سے کھیل سکتا تھا۔\nنومی کے والدین نے نومی پر کچھ پابندیاں بھی عائد کی تھیں۔نومی مغرب کے بعد اوپر نہیں کھیل سکتا تھا۔نومی کے والد فرحان صاحب اکثر دیر سے واپس آتے تھے، البتہ اس کی امی گھر پہ ہوتیں، جو اس طرح کی چیزوں کا خیال رکھتیں۔ایک دن نومی کی امی اپنی کسی سہیلی کے گھر گئی ہوئی تھیں اور نومی کی نگرانی کے لئے اس کے چھوٹے ماموں آئے ہوئے تھے۔\nچھوٹے ماموں نومی سے چند سال بڑے اور بالکل دوستوں کی طرح تھے۔\nدونوں ساتھ اسکیٹنگ بھی کرتے مزے مزے کی کہانیاں سناتے۔ماموں نومی کو ہوم ورک بھی کرواتے۔\nمغرب سے کچھ ہی دیر پہلے نومی کھیل کر نیچے آیا تھا۔اندھیرا بڑھنے لگا۔اچانک اسے وہاں چلنے کی آواز آنے لگی۔تجسس کے ہاتھوں مجبور ہو کر اوپر کی جانب بڑھنے لگا۔جیسے ہی اوپر قدم رکھا، اچانک اس کے چہرے پر کوئی چیز سختی سے رکھ دی اور اس کی آنکھوں کے آگے اندھیرا چھا گیا۔\nنومی کے والدین انتہائی پریشانی کے عالم میں تھانے میں بیٹھے ہوئے رپورٹ لکھوا رہے تھے۔نومی کا کچھ اَتا پتا نہیں تھا۔رپورٹ لکھوا کر وہ دونوں گھر واپس آ گئے۔فرحان صاحب نے اپنے دوست ارشد سبحانی سے مشورہ کیا تو وہ فرحان صاحب کے گھر پہنچ گئے۔وہ فرحان صاحب کے اچھے دوست تھے اور ایک ماہر سراغ رساں بھی تھے۔انھوں نے گھوم پھر کر مکان کا جائزہ لیا پھر نومی کے والدین اور اس کے ماموں سے سوالات شروع کیے۔\nانھوں نے ماموں سے پوچھا:”تو آپ نے نومی کو کس وقت اوپر سے آتے دیکھا تھا؟“\n”تقریباً مغرب کا وقت ہو گا۔“ ماموں نے جواب دیا۔\n”کیا اس وقت چھت کا دروازہ کھلا ہوا تھا؟“\n”جی یقینا کھلا ہو گا۔ہم یہ دروازہ صرف رات کو بند کرتے ہیں۔“ بیگم فرحان بولیں۔\nارشد سبحانی نے ایک لمحے کچھ سوچا پھر چھت پر جا کر یہ دیکھا کہ چھت پر نیچے کی بات چیت سنائی دیتی ہے یا نہیں۔\nکچھ دیر بعد وہ نیچے آئے اور اندھیرے میں تیر چھوڑا۔فرحان صاحب سے پوچھا:”آپ کا جو سپر اسٹور ہے، وہاں پر کسی ملازم کے ساتھ ڈانٹ ڈپٹ تو نہیں ہوئی۔؟“\n”نہیں، ایسی تو کوئی بات، بس ایک بچہ ہے شاہد جو توجہ سے کام نہیں کرتا، بس اس کو تنبیہ کرتا رہتا ہوں۔“\n”کیا اسے آپ دیر تک روکتے ہیں؟“ انھوں نے غور سے فرحان صاحب کی طرف دیکھا۔\nفرحان صاحب یہ سن کر اُچھل پڑے اور حیران ہوتے ہوئے بولے:”ہاں، مگر آپ کو کیسے اندازہ ہوا؟“\nارشد صاحب پُرسکون ہوتے ہوئے ٹیک لگا کر بولے:”بس اب سارا معاملہ حل ہو گیا۔مجھے اس بچے کے گھر کا پتا دیجیے۔“\nاگلے دن شام کو فرحان صاحب کے اسٹور میں کام کرنے والے بچے کا غریب باپ دانش رحمن ان سب کے سامنے سر جھکائے بیٹھا تھا اور ارشد صاحب اس سے مخاطب تھے:”ہاں تو دانش! تم نے ایسا کیوں کیا؟ سچ سچ بتانا۔\n”سر جی! دیکھیں نا غریب کا بھی دل ہوتا ہے، اسے بھی تکلیف ہوتی ہے۔ابھی تین دن پہلے جب میرے چھوٹے سے بچے کو سیٹھ صاحب نے سزا دی اور وہ روتا ہوا گھر پہنچا، اس کی ماں پر کیا گزری میں بتا نہیں سکتا۔وہ بے چاری تو پہلے ہی شوگر کی مریضہ ہے۔بس اسی وقت مجھے شیطان نے بدلہ لینے کی سجھائی اور میں نے یہ منصوبہ بنایا کہ کسی طرح نومی کو اغوا کر لوں۔\nمجھے معلوم ہے،یہ طریقہ غلط ہے، لیکن غصے سے میری سمجھ میں نہیں آیا۔میں نکاسی آب کے پائپ کے ذریعے بنگلے کی پچھلی سمت سے چھت پر چڑھ کر ٹنکی کے پیچھے چھپ گیا۔“\nارشد صاحب نے کہا:”اور موقع ملتے ہی نومی کو پکڑ لیا، مگر تم اسے لے کر کیسے گئے۔سیڑھیوں سے تو تم اُترے نہیں۔“\n”میں نے کمر پر نومی کو باندھ لیا تھا، پھر رسے سے اُتر گیا۔\nاندھیرا پھیل چکا تھا۔میں دوست سے موٹر سائیکل بھی مانگ کر لے گیا تھا۔اسی پر اپنے گھر پہنچ گیا، مگر قسم لے لیں میں نے اس بچے کو ہلکی سی تکلیف بھی نہیں پہنچائی، بلکہ اب تو وہ میرے گھر دوبارہ آنا چاہے گا۔وہ میرے بیٹے شاہد کا دوست بن گیا ہے۔“ یہ کہہ کر دانش نے پھر سر جھکا لیا۔\nدانش ایک کیمیکل کمپنی میں گن مین تھا اور غربت کی وجہ سے گھر کا خرچ چلانے کے لئے اپنے دس سال کے بچے شاہد کو فرحان سپر مارٹ میں ملازم رکھوا دیا تھا۔\nفرحان صاحب ملازموں کی سستی برداشت نہیں کرتے تھے اور آئے دن ملازمین کو تنیبہ کرتے رہتے تھے۔\nارشد صاحب نے کہا:”فرحان صاحب! دیکھیں ہم جب کسی پر ظلم کرتے ہیں تو وہ بات ختم نہیں ہو جاتی، بلکہ اس کے اثرات کہیں نہ کہیں ظاہر ضرور ہوتے ہیں۔“\nفرحان صاحب گردن جھکائے سن رہے تھے۔\nارشد صاحب پھر بولے:”اگرچہ دانش نے بہت غلط حرکت کی ہے، لیکن وہ بیٹے کی محبت میں حواس کھو چکا تھا۔\nاب میری گزارش ہے کہ اسے پولیس کے حوالے نہ کیجیے۔یہ نادم بھی ہے۔اس کے بچے کو اپنی پناہ میں رکھیں۔“\nاسی دن فرحان صاحب نے اپنا رویہ بدلنے کی ٹھان لی اور کچھ ہی عرصے میں فرحان سپر مارٹ کے بارے میں شہر میں یہ بات مشہور ہو چکی تھی کہ اس کا مالک ملازمین سے نہایت مشفقانہ رویہ رکھتا ہے۔آج فرحان سپر مارٹ کی شاخیں ملک سے باہر بھی ہیں اور ان میں سے اکثر کے مینیجر وہ لوگ ہیں، جو کبھی ”کام چور“ سمجھے جاتے تھے۔شاہد بھی آج ایک بڑے زون کا مینیجر ہے۔",
    "url": "https://www.urdupoint.com/kids/detail/moral-stories/saza-ka-badla-2709.html?lang=ur"
  },
  {
    "story_id": "UP_0181",
    "story_title": "Sham Ka Bhola - Article No. 2708",
    "story_text": "عاصمہ فرحین\n”مجھے آئی فون چاہیے۔“ رات کو کھانے کے دوران مزمل بولا۔\nاس کے والدین دادا جان اور اس کے تینوں چھوٹے بہن بھائی بھی موجود تھے۔\n”بیٹا! آپ کو پچھلے سال ہی نیا موبائل فون دلایا تھا۔اب یہ نئی فرمائش کیسی؟“ پپا ناگواری سے بولے۔\n”میرے تمام دوستوں کے پاس آئی فون ہے۔وہ روزانہ گاڑیوں میں اسکول آتے ہیں۔\nایک میں ہی غریب ہوں۔“مزمل نے بدتمیزی سے کہتے ہوئے زمین پر پٹخا۔اور کھانے سے اُٹھ گیا۔\n”آپ دیکھ رہے ہیں کہ مزمل کتنا بدتمیز ہو گیا ہے۔مزمل کے والد دادا جان سے کہنے لگے۔“\n”کوئی بات نہیں، بچہ ہے۔آہستہ آہستہ سمجھ بوجھ آ ہی جائے گی۔دادا ابو نے آرام سے کہا تھا۔اور سب کھانا کھانے لگے۔\nمزمل ایک خوبصورت سے گھر میں رہتا تھا۔\nمزمل آٹھویں جماعت کا طالب علم تھا۔اچھی تعلیم دلانے کے لئے اس کے والد کو دو ملازمتیں کرنی پڑتی تھیں، مگر مزمل کو احساس بھی نہ تھا۔ہر روز نت نئی فرمائشیں کر کے والدین کے کان کھاتا تھا۔اسکول میں جب کھانے کا وقفہ ہوا تو مزمل کے دوست تنگ کرنے لگے۔”دیکھو تو سہی ابھی تک یہ آئی فون نہیں لے سکا۔ساتھیوں کے مسلسل چھیڑنے پر وہ منہ بسورتا ہوا وہاں سے اُٹھا۔\nجس پر سعود نے اس کا ہاتھ تھاما تھا۔پھر سعود نے مزمل کے کان میں کچھ کہا، جس پر اس کی آنکھیں چمک اُٹھیں اور کہنے لگا:”میں سمجھ گیا۔“\nمزمل نے اپنے جمع شدہ پیسے جیب میں رکھے۔اور اپنی امی سے رضوان کے ساتھ کھیلنے کا کہہ کر باہر نکل آیا۔اب اپنے علاقے کی سڑک پر چلتے چلتے وہ باہر بڑی سڑک تک آ گیا تھا۔یہ سارا علاقہ اس کا دیکھا بھالا تھا۔\nاس نے سوچا، ایسا کرتا ہوں کہ کسی بس میں بیٹھ جاتا ہوں۔جب آخری اسٹاپ آئے گا تو وہاں اُتر جاؤں گا۔جب میں انھیں نہیں ملوں گا تو سب پریشان ہو جائیں گے اور ابو کو میری فرمائش پوری کرنی پڑے گی۔یہ سوچ کر وہ مسکرایا اور غور و فکر کیے بغیر ایک بس میں سوار ہو کر آخری اسٹاپ تک پہنچ گیا۔\n”یہ مزمل ابھی تک نہیں آیا۔دادا جان نے بہو سے پوچھا۔\n”آتا ہی ہو گا، وہ کھیلنے گیا تھا۔“\nپھر مزمل کی امی نے چھوٹے بیٹے سے کہا:”پڑوس میں پوچھ کر آؤ، وہ رضوان کے ساتھ کرکٹ کھیلنے گیا تھا۔“\n”آج تو مزمل سے میری ملاقات ہی نہیں ہوئی۔“رضوان نے محسن کو جواب دیا۔\nلٹکے ہوئے منہ کے ساتھ محسن نے گھر آ کر بتایا تھا۔پھر دادا جان، اس کے والد اور چند پڑوسی مل کر مزمل کو ڈھونڈنے لگے، لیکن وہ نہ ملا۔\nبس سے اُتر کر اسے ایک لمحے کو خوف محسوس ہوا تھا، مگر وہ کیا کرتا! مغرب ہونے والی تھی۔یہ ایک کچی آبادی تھی۔وہ ایک ٹھیلے والے کی بینچ پر بیٹھ گیا تھا۔اب اسے بھوک اور پیاس لگ رہی تھی، مگر ٹھیلے والا واپس جانے کی تیاری کر رہا تھا۔مزمل بھی واپس جانے کے ارادے سے اُٹھا اور بس کا انتظار کرنے لگا۔\n”بیٹا! جس بس میں تم آئے تھے، وہ آخری تھی۔\nاب کوئی بس نہیں آئے گی۔“ٹھیلے والے نے جیسے ہی اسے یہ بات بتائی، وہ خوف کے مارے پھوٹ پھوٹ کر رونے لگا۔\n”سچ سچ بتاؤ کہ تم اکیلے کیوں آئے ہو؟“ اب مزمل شش و پنج میں مبتلا ہو گیا۔\nٹھیلے والے نے اپنا سامان سمیٹا اور کہنے لگا:”میری مانو تو میرے ساتھ میرے گھر چلو۔“\nمزمل ایک لمحے کو ہچکچایا تھا۔\n”دیکھو، یہ علاقہ اچھا نہیں ہے۔\nمیں کل صبح تمہیں تمہارے گھر چھوڑ آؤں گا۔“\nمزمل ٹھیلے والے کے ساتھ گھر میں داخل ہوا۔یہ دو کمروں کا چھوٹا سا گھر تھا، جس میں ٹھیلے والا اپنے والدین، بیوی اور چار بچوں کے ساتھ رہتا تھا۔ایک کمرے میں دو چارپائیاں تھیں۔ایک پر بوڑھی خاتون بیٹھی تھیں۔دوسری پر اس کے بوڑھے والد لیٹے ہوئے تھے۔بچے صحن میں کھیل رہے تھے اور بیوی کھانا پکا رہی تھی۔\nبیوی باورچی خانے سے پسینہ پوچھتے ہوئے نکلی اور مزمل کو دیکھ کر حیرت سے پوچھا:”یہ لڑکا کون ہے؟“\n”میں بتاتا ہوں۔“ یہ کہہ کر وہ بیوی کو والدین کے پاس لے کر بیٹھ گیا۔مزمل کا ہم عمر ٹھیلے والے کا ایک لڑکا ذیشان اس کے لئے پانی لایا، پھر اس سے باتیں کرنے لگا۔دو بچے پلاسٹک کے کھلونوں سے کھیل رہے تھے۔ان کے گھر ٹی وی بھی نہیں تھا۔\n”تمہارے پاس موبائل نہیں ہے؟“ مزمل نے تعجب سے ذیشان سے پوچھا۔\n”ہے، ابو کے پاس ہے چھوٹا والا۔“ فیضان نے کہا۔\nپھر خاتون نے دسترخوان بچھایا اور دال چاول رکھ دیے، جسے بچے مزے لے لے کر کھا رہے تھے۔مزمل کا بھوک سے بُرا حال تھا۔وہ بھی ہاتھ منہ دھو کر کھانا کھانے لگا۔اپنے گھر میں تو وہ شور مچا دیتا تھا، پھر برگر یا پیزا منگوا لیتا۔\nکھانے کے بعد بچے اپنا اسکول کا سبق یاد کرنے لگے۔وہ سب سرکاری اسکول میں جاتے تھے۔مزمل کو ٹھیلے والے ارشد کے اماں، ابا نے بلایا تھا۔مزمل نے سب کچھ سچ سچ بتا دیا تھا۔\nکیا تمہیں اپنے گھر کا موبائل نمبر یاد ہے؟“ ارشد نے پوچھا تھا۔مزمل نے اپنے والد کا موبائل نمبر بتا دیا۔ڈیڑھ گھنٹے بعد مزمل کے والد کی گاڑی ارشد کے گھر کے سامنے تھی۔\nمزمل خوشی سے لپٹ کر رونے لگا۔مزمل کے والد نے ارشد کا شکر ادا کیا اور نقد رقم دینے کی کوشش کی، جو کہ اس نے نہیں لی۔سب گھر والے مزمل کو صحیح سلامت دیکھ کر خوش ہوئے اور اللہ کا شکر ادا کیا۔دوسرے دن اس کے والد اسے موبائل مارکیٹ لے آئے۔مزمل فوراً سمجھ گیا۔\nاس نے کہا:”پپا! مجھے معاف کر دیں۔میں بھول گیا تھا۔اگر کل میں ٹھیلے والے انکل کے گھر نہ جاتا تو مجھے کبھی یہ معلوم نہ ہوتا کہ میں بہت سارے لوگوں سے اچھے اور بہتر حال میں رہتا ہوں۔اب میں کبھی ان نعمتوں کی ناشکری نہیں کروں گا، جو مجھے میسر ہیں۔“\nیہ سن کر اس کے پپا بہت خوش ہوئے اور مزمل کو گلے لگا لیا۔",
    "url": "https://www.urdupoint.com/kids/detail/moral-stories/sham-ka-bhola-2708.html?lang=ur"
  },
  {
    "story_id": "UP_0182",
    "story_title": "Tehzeeb Ki Pehchan - Article No. 2707",
    "story_text": "ثانی زہرا\n”خالہ جان!“ کسی کی میٹھی سی آواز سنائی دی، لیکن میں کچھ نہ بولی اور بدستور صحن کے گملوں میں لگے پودوں کو پانی دینے میں مصروف رہی۔اتنے میں دوبارہ وہی آواز سنائی دی:”خالہ جان! السلام علیکم ورحمتہ اللہ وبرکاتہُ۔“\nمیں نے فوراً مڑ کر دیکھا۔ایک سات آٹھ سالہ پیارا سا بچہ سفید کپڑے پہنے دروازے پر کھڑا تھا۔\n”خالہ جان! سنیے کیا میں اندر آ سکتا ہوں۔جی میں معذرت چاہتا ہوں، بڑے دروازے کا پٹ کھلا ہوا تھا تو میں اندر داخل ہو گیا۔ہم آپ کے پڑوس میں نئے کرائے دار ہیں۔کتھئی رنگ کے دروازے والا گھر ہمارا ہے۔امی جان نے کہا ہے کہ آپ کسی وقت ہمارے گھر تشریف لے آئیے۔“\nچھوٹے سے بچے کی سلیقہ مند گفتگو سن کر میں حیران ہو رہی تھی اور خیالوں میں کھو گئی کہ جسے ہم براؤن گیٹ والا گھر کہتے ہیں اردو میں کتھئی رنگ کہنا کتنا اچھا لگا۔\nمجھے کالج کے زمانے میں کہیں پڑھا ہوا شعر یاد آ گیا۔\nمیرے کانوں میں مصری گھولتا ہے\nکوئی بچہ جب اردو بولتا ہے\nایسے رسیلے الفاظ، جیسے سنیے، تشریف لائیے، زحمت نہ ہو تو، خالہ جان! وغیرہ، کانوں میں کیسی مٹھاس گھولتے ہیں۔مثلاً لفظ خالہ جان۔آج کوئی کسی کو خالہ جان نہیں کہتا، سب آنٹی ہی کہتے ہیں۔\nمیں خیالوں میں گم تھی کہ اس بچے نے مجھے پھر مخاطب کیا:”خالہ جان! امی جان سے کیا کہوں؟“\nمیں نے جواب دیا:”جی جی بیٹا! اُن سے کہنا میں شام کو ضرور آؤں گی۔\n”جی بہتر، اب میں چلتا ہوں خالہ جان!“\nوہ سر جھکا کر سلام کرتا ہوا چلا گیا۔میں شام کو ان کے گھر گئی۔ایک تمیزدار بچی نے دروازہ کھولا اور مسکرا کر کہا:”اندر تشریف لائیے۔“\nمیں آگے بڑھ گئی۔بچے کی والدہ اور دادی جان نے پُرتپاک خیر مقدم کیا:”ارے آئیے نا آپ کا اپنا ہی گھر ہے، تشریف رکھیے۔دراصل ہمیں یہاں آئے ہوئے دو ہفتے ہی ہوئے ہیں، سوچا شام کی چائے پڑوسیوں کے ساتھ مل کر پئیں۔\nکہیں آپ کو کوئی مصروفیت تو نہیں ہے؟“\nمیں نے جواب دیا:”نہیں نہیں بالکل نہیں۔آپ نے اتنی اپنائیت سے بلایا، بہت بہت شکریہ۔“\nچھوٹے بچے بھی اسی انداز سے گفتگو کر رہے تھے:”آپ ہماری پنسل واپس کر دیجیے ورنہ ہم بابا جان سے آپ کی شکایت کر دیں گے۔“\nسلیقے سے ہواؤں میں جو خوشبو گھول سکتے ہیں\nابھی کچھ لوگ باقی ہیں جو اردو بول سکتے ہیں\nمیں واپس آنے لگی تو میں نے بڑی محبت و اپنائیت سے انھیں گھر آنے کی دعوت دی، جسے انھوں نے بڑی خوشی سے قبول کیا۔\nکہنے لگیں:”چشم ما روشن دل ماشاد“ ضرور آئیں گے بیٹا! آپ کہیں ہم نہ آئیں ایسے تو بد لحاظ نہیں اور پھر مجھے دعائیہ کلمات سے رخصت کیا:”فی امان اللہ۔“\nمیں گھر آئی تو اُداس ہو گئی جیسے ہماری تہذیب کا بہت نقصان ہو گیا ہے۔میں سوچ رہی تھی کہ ان کے گھر کوئی آتا نہیں، بیٹھتا نہیں، بلکہ سب تشریف لاتے اور رکھتے ہیں۔وہاں کوئی ڈرائنگ روم، باتھ روم، بیڈ روم نہیں، بلکہ مہمان خانہ یا بیٹھک ہے، باورچی خانہ، غسل خانہ ہے۔\nبیڈ شیٹ نہیں، بلکہ پلنگ پوش ہے۔وہ اپنے بچوں کو کھانا کھلاتے ہوئے کہتے ہیں، یہ سارا ختم کیجیے یا بیٹا! آپ ٹھیک سے کھائیے، جب کہ ہمارے ہاں مائیں بچوں کو کھانا کھلاتے ہوئے کہتی ہیں:”جلدی جلدی فنش () کرو شاباش گڈ بوائے۔“\nمجھے ان کے گھر کی باتیں یاد آ رہی تھیں۔ان کی والدہ نے اپنی بیٹی سے کہا تھا:”علینہ بیٹی! یہ رکابیاں یہاں تپائی پر رکھ دیجیے اور چائے کی پیالی بہن کو پکڑائیے۔\nوہ کرے بات تو ہر لفظ سے خوشبو آئے\nاس زباں کو وہی بولے، جسے اردو آئے\nایک اس دور کے لوگ پورے کے پورے انگریزوں کے غلام بن کر رہ گئے ہیں۔مجھے ان انگریزی لفظوں سے وحشت ہونے لگی ہے، جو ہم نے فیشن کے نام پر اپنی روزمرہ کی زندگی میں زبردستی شامل کر لئے ہیں۔اردو کتنی خوبصورت، کتنی مہذب زبان ہے۔ہم نے اسے کیوں چھوڑ دیا۔اردو تو ہماری عالی شان تہذیب کی پہچان ہے۔\nہمارے عہد کے بچوں کو انگلش سے محبت ہے\nہمیں یہ ڈر ہے، مستقبل میں اردو کون بولے گا؟",
    "url": "https://www.urdupoint.com/kids/detail/moral-stories/tehzeeb-ki-pehchan-2707.html?lang=ur"
  },
  {
    "story_id": "UP_0183",
    "story_title": "Lalach Ki Saza - Article No. 2706",
    "story_text": "منیبہ نذیر\nکسی جنگل میں دو بلیاں رہتی تھیں۔ایک بلی کالی اور دوسری اورنج تھی۔دونوں آپس میں اتفاق سے رہتی تھیں اور مل جل کر شکار کھیلتیں۔کھانے کو جو کچھ مل جاتا مل بانٹ کر کھا لیتیں۔کالی بلی کوئی شکار کرتی تو وہ اورنج بلی کو بلا لیتی اور اورنج بلی کو کوئی شکار ملتا تو وہ بھی اکیلے نہ کھاتی۔دونوں ہنسی خوشی رہتی تھیں۔\nایک دن کالی بلی گاؤں میں چلی گئی۔وہ ایک گھر میں داخل ہوئی اور وہاں سے اسے گھی کی روٹی مل گئی۔اس نے پہلے کبھی گھی والی روٹی نہیں کھائی تھی، اس لئے گھی کی خوشبو اسے بے حد پسند آئی۔گاؤں میں کتے بھی تھے اور وہ کتوں سے بہت ڈرتی تھی، اس لئے وہیں بیٹھ کر کھانے کی بجائے روٹی اٹھا کر جنگل کی طرف بھاگی۔اس نے سوچا کہ یہ گھی کی روٹی تو بڑی مزیدار ہے، اس لئے یہ میں اکیلے ہی کھاؤں گی۔\nکالی بلی جونہی جنگل میں داخل ہوئی اورنج بلی دوڑی دوڑی اس کے پاس آئی۔اسے بھی گھی کی خوشبو پسند آئی تھی۔\nاورنج بلی نے پوچھا:”کالی بہن یہ روٹی کہاں سے لائی ہو“؟\nکالی بلی بولی:”میں آج گاؤں گئی تھی، وہاں مجھے یہ روٹی ملی ہے۔گاؤں میں کتے بھی تھے میں ان سے بچتی ہوئی مشکل سے یہاں آئی ہوں۔“\nاورنج بلی نے کہا:”آؤ مل کر روٹی کھائیں“۔\nجس پر کالی بلی بولی:”نہ نہ یہ روٹی میں بڑی مشکل سے اٹھا کر لائی ہوں، اس لئے میں اکیلی ہی کھاؤں گی“۔\nاورنج بلی بولی:”کالی بہن کیسی باتیں کر رہی ہو، ہم تو ہمیشہ ہر شے مل بانٹ کر کھاتے ہیں“، لیکن کالی بلی نہ مانی اور دونوں جھگڑنے لگیں۔ان میں اچھی خاصی لڑائی ہونے لگی۔\nجنگل میں ایک بندر بھی رہتا تھا، وہ درخت پر بیٹھا بلیوں کی لڑائی دیکھ رہا تھا۔\nاس نے سوچا کہ یہ بلیاں پہلے آپس میں اتفاق سے رہتی تھیں مگر آج لالچ کی وجہ سے لڑ رہی ہیں، انہیں سبق سکھانا چاہیے۔وہ اچھل کر درخت سے نیچے اترا اور بولا:”پیاری بہنوں آپس میں لڑتی کیوں ہو، مل جل کر اتفاق سے رہنا اچھا ہوتا ہے۔لاؤ میں تم دونوں میں روٹی بانٹ دوں“۔\nبلیاں خاموش ہو کر اسے دیکھنے لگیں۔بندر نے روٹی لیتے ہوئے کہا:”ٹھہرو میں ترازو لے کر آتا ہوں، اس طرح صحیح انصاف ہو جائے گا، تم میرا انتظار کرنا“۔\nبندر نے اتنا کہا اور روٹی لے کر بھاگ گیا۔\nبلیاں دیر تک اس کا انتظار کرتی رہیں۔انہیں خبر تک نہ ہوئی کہ بندر درخت پر بیٹھا روٹی چٹ کر گیا ہے۔جب کافی دیر گزر گئی اور بندر واپس نہ آیا تو بلیاں سمجھ گئیں کہ انہیں اپنے لالچ کی سزا مل چکی ہے۔جس پر اورنج بلی بولی:”کالی بہن، دیکھا تم نے لڑائی کا انجام“۔\n”ہاں بہن غلطی میری ہی تھی“ کالی بلی نے اعتراف کرتے ہوئے اپنا سر جھکا لیا۔",
    "url": "https://www.urdupoint.com/kids/detail/moral-stories/lalach-ki-saza-2706.html?lang=ur"
  },
  {
    "story_id": "UP_0184",
    "story_title": "Aik Aur Mouqa - Article No. 2704",
    "story_text": "محمد سعود مصطفی، کراچی\nظفر بہت ہی اچھا اور فرمانبردار بچہ تھا، مگر جب سے اس کو سالگرہ پر موبائل کا تحفہ ملا تھا، وہ بہت لاپرواہ ہوتا جا رہا تھا، جیسے تیسے کر کے اسکول چلا جاتا اور آ کر ہوم ورک نمٹا کر موبائل اُٹھا لیتا اور رات تک گیم کھیلتا رہتا۔ظفر کے والدین اس کو سمجھانے کی کوشش کرتے، مگر وہ ایک کان سے سنتا اور دوسرے کان سے نکال دیتا پھر دوبارہ گیم کی دنیا میں کھو جاتا۔\nایک روز جب ظفر گھر آیا تو اس کی امی کی طبیعت کچھ خراب تھی، مگر وہ نظر انداز کر کے گیم کھیلنے بیٹھ گیا اور وقت گزرنے کا احساس ہی نہ ہوا۔شام کو جب ابو گھر آئے تو اس نے دیکھا کہ امی بیماری کے باعث بے ہوش ہو چکی ہیں یہ دیکھ کر ابو فوراً ہسپتال گئے اور جلدی میں ظفر کو گھر چھوڑ گئے۔\nظفر کے دل میں طرح طرح کے وسوسے آ رہے تھے۔ظفر رو رو کر دعائیں مانگ رہا تھا اس کو اپنا گیم اور دلچسپی سب بے معنی لگ رہے تھے تب اس کو احساس ہوا کہ اصل قیمتی سرمایہ تو وہ وقت تھا جو اس نے اپنے والدین کے ساتھ گزارا، بے فکر اور خوشیوں سے بھرا ہوا۔\nجب وہ ہر ویک اینڈ اپنے والدین کے ساتھ پکنک پر جاتا تھا، یہ سوچتے ہوئے اس کی نظر دیوار پر لگی اس تصویر پر پڑی، جہاں وہ اپنے ابو کے کندھوں پر بیٹھا بے فکری سے پتنگ اُڑا رہا تھا اور یادگار لمحہ اس کی امی نے محفوظ کیا تھا۔\nظفر ان سوچوں میں گم ہی تھا کہ اچانک اس کا موبائل بج اُٹھا۔دوسری جانب ظفر کے والد تھے جو کہہ رہے تھے کہ بیٹا! پریشانی کی کوئی بات نہیں، بس تمہاری امی کمزوری کی وجہ سے بے ہوش ہو گئیں تھیں، ہم بس گھر ہی آ رہے ہیں، یہ سن کر ظفر نے اپنے آنسو پونچھے اور اللہ کا شکر ادا کیا کہ اس کو ایک اور موقع دیا اس کی غلطی سدھارنے کا اور پچھتاوے سے بچا لیا۔",
    "url": "https://www.urdupoint.com/kids/detail/moral-stories/aik-aur-mouqa-2704.html?lang=ur"
  },
  {
    "story_id": "UP_0185",
    "story_title": "Tadabeer Rahat E Afza - Article No. 2702",
    "story_text": "مریم شہزاد\nاحمد اور یوسف کے میٹرک کے امتحانات ہونے والے تھے۔دونوں مل کر پڑھتے تھے۔کبھی احمد، یوسف کے گھر آ جاتا تو کبھی یوسف، احمد کے گھر چلا جاتا۔دونوں کا گھر ایک ہی گلی میں تھا۔آج احمد، یوسف کے گھر آیا ہوا تھا۔اچانک بلب خراب ہو گیا تو احمد نے یوسف سے کہا کہ تم خود بدل لو وہ پریشان ہو گیا۔احمد نے اس سے بلب منگوا کر خود تبدیل کر دیا۔\n”ارے واہ تم نے تو جھٹ پٹ کمرہ روشن کر دیا۔“ یوسف نے کہا:”تم کو یہ تبدیل کرنا کیسے آیا۔“\n”ہم بہن بھائیوں کو امی ابو نے بہت سارے چھوٹے چھوٹے کام سکھائے ہوئے ہیں۔“ احمد نے بتایا۔\n”تو تم کو ڈر نہیں لگتا کہ کرنٹ وغیرہ لگ جائے تو؟“ یوسف نے پوچھا۔\n”ہم کو امی ابو نے احتیاطی تدابیر بتا دی ہیں، ہم ان کا خیال رکھ کر کام کرتے ہیں۔\n“ احمد نے جواب دیا۔”اچھا وہ کیا؟“\n”بھئی بجلی کا کام کرتے وقت ربر کی چپل یا جوتے لازمی پہننے چاہیے۔ویسے تو ہم چھوٹے موٹے کام ہی کرتے ہیں جیسے بلب بدلنا یا پلگ بدلنا، مگر اس میں بھی احتیاط لازم ہے اور اگر خدا نخواستہ کرنٹ لگنے کا اندیشہ ہو تو پہلے مین سوئچ بند کر دیتے ہیں۔ابو نے یہ بھی بتایا ہے کہ اگر کرنٹ لگ جائے تو فوراً کسی لکڑی سے اس شخص کو ہٹانا چاہیے، ہاتھ نہیں لگاتا ہے ورنہ دوسرے کو بھی کرنٹ لگ جاتا ہے۔\nچلو اب پڑھو وقت ضائع نہ کرو۔“ احمد نے کہا۔\nیوسف اس سے پوچھنا چاہتا تھا کہ اور کیا کام کرنے آتے ہیں، مگر پھر دونوں پڑھنے بیٹھ گئے۔دوسرے دن یوسف، احمد کے گھر گیا تو وہ سیڑھی پر چڑھ کر دیوار میں کیل ٹھونک رہا تھا۔اس کا چھوٹا بھائی سیڑھی پکڑے کھڑا تھا۔احمد کے ایک ہاتھ میں کیل اور دوسرے ہاتھ میں ہتھوڑی تھی۔\n”تم بیٹھو، کتابیں نکالو بس میں ایک منٹ میں آیا۔\n“احمد نے کہا تو یوسف نے سر ہلایا، مگر وہیں کھڑا دیکھتا رہا۔ایک دو مرتبہ احمد کے منہ سے ہلکی سی آہ بھی نکلی، مگر اس نے کیل ٹھونک ہی دی اور نیچے اُتر آیا۔”ارے تم بیٹھے نہیں؟“ احمد نے کہا۔\n”نہیں! تم کو دیکھ رہا تھا۔تم نے سلیقے سے کیل لگا دی۔تمہارے ہاتھ پر تو دو دفعہ ہتھوڑی بھی لگی تھی۔“\n”ہاں ایسی چھوٹی موٹی چوٹیں تو لگ ہی جاتی ہیں، ابو کہتے ہیں کہ لڑکوں کو مضبوط ہونا چاہیے، کیونکہ ان کے اوپر بہت ذمے داریاں ہوتی ہیں۔\n“احمد نے چیزوں کو اپنی جگہ پر رکھتے ہوئے کہا:”کام کے بعد چیزوں کو ان کی جگہ پر رکھنا بھی ضروری ہوتا ہے، ورنہ چھوٹے بہن بھائیوں کے ہاتھ لگ جائے تو نقصان کا خطرہ ہے۔جگہ پر چیز رکھنے کا فائدہ یہ ہے کہ کام کے وقت آسانی سے مل جاتی ہیں۔“ احمد یوسف کو لے کر کمرے میں آ گیا اور دونوں پڑھنے لگے۔\n”اچھا پڑھائی شروع کرنے سے پہلے ایک بات اور بتا دو کہ تم کو اور کیا کیا آتا ہے؟“ یوسف نے پوچھا۔\n”مجھے!․․․․․میں گاڑی کا ٹائر بدل لیتا ہوں، سائیکل کی چین اُتر جائے تو وہ ٹھیک کر لیتا ہوں ،کتابوں، کاپیوں پر گرد پوش چڑھا لیتا ہوں۔ڈرل مشین بھی چلا لیتا ہوں، ایک مرتبہ پانی کا نلکا بھی تبدیل کر لیا تھا اور بھی بہت کچھ کر لیتا ہوں۔“ احمد نے کہا۔\n”تم کو تو بہت سارے کام آتے ہیں۔کیا تم مجھ کو سکھا دو گے؟“ یوسف نے کہا۔\n”کیوں نہیں، مگر الیکٹریشن کا چھوٹا سا کورس ہم کسی انسٹیٹیوٹ سے کریں گے امتحانات کے بعد۔“ احمد نے کہا۔اتنے میں احمد کی امی نے آواز دی کہ آ کر ابو کے ساتھ نیچے سے سامان لے آؤ۔احمد جلدی سے باہر گیا اور ابو کے ہاتھ سے آموں کی پیٹی لے کر اوپر آ گیا۔یوسف غور سے دیکھ رہا تھا۔اس نے دل میں سوچا کہ کیا میں اتنا وزن بھی نہیں اٹھا سکتا۔\nمیرے ابو بھی تو اُٹھاتے ہیں، مگر آج تک انھوں نے مجھ سے نہیں کہا۔“اس نے دل میں عہد کیا کہ اب وہ بھی سب کاموں میں ابو کا ہاتھ بٹائے گا۔\nآپ سب کو بھی چھوٹے چھوٹے کام ضرور آنے چاہیے، مگر کوئی کام بھی بغیر سیکھے کرنے کی کوشش نہ کریں اور احتیاطی تدابیر کا بھی خیال رکھیں۔آرام طلب ہونا اور یہ سوچنا کہ یہ کام ہمارے کرنے کا نہیں ہے، بہت بڑی بے وقوفی ہے۔ہم سب کو کوئی نہ کوئی ہنر بھی ضرور سیکھنا چاہیے۔",
    "url": "https://www.urdupoint.com/kids/detail/moral-stories/tadabeer-rahat-e-afza-2702.html?lang=ur"
  },
  {
    "story_id": "UP_0186",
    "story_title": "Jaan Ba Lab Hona, Jaan Mein Jaan Aana - Article No. 2701",
    "story_text": "نازیہ آصف\nاسماء بہت پیاری بچی تھی۔اسے پڑھائی کے ساتھ ساتھ پودے لگانے کا بھی بہت شوق تھا اور پرندوں سے پیار اس نے اپنی امی سے سیکھا تھا۔اسماء نے اپنے شوق کو پورا کرنے کے لئے چھت پہ گملوں میں بہت سارے پودے لگائے ہوئے تھے جن پہ بہت پیارے پیارے پھول بھی کھلتے تھے۔بہار گزر جانے کے بعد اب پھول تو تقریباً ختم ہی ہو چکے تھے۔\nکیونکہ گرمی بہت زیادہ بڑھ چکی تھی۔تیز لو سے پودے بحال ہو رہے تھے۔وہ صبح شام پودوں کو پانی دینے چھت پہ جاتی تو ساتھ ہی ایک بڑے پیالے میں پرندوں کے لئے پانی رکھنا بھی نہ بھولتی تھی۔مگر آج صبح بہت بڑی خطا ہو گئی تھی۔\nہوا یوں کہ وہ رات دیر تک پڑھتی رہی جس سے اس کی صبح سویرے آنکھ ہی نہ کھل پائی۔جب وہ جاگی، تو سکول سے تاخیر ہو جانے کے خوف سے وہ بہت جلدی جلدی تیار ہو کر سکول چلی گئی اور یوں وہ پرندوں اور پودوں کو پانی دینا بھول گئی۔\nسکول میں جب اسماء کو اپنی غلطی کا احساس ہوا تو وہ بہت پریشان ہوئی مگر اب کیا ہو سکتا تھا۔اسے رہ رہ کر یہ احساس ہو رہا تھا کہ سارے پودے جاں بہ لب ہو رہے ہوں گے۔سکول میں جب چھٹی کی گھنٹی بجی، تو اسماء کی جان میں جان آئی۔آج اس نے اپنی سہیلیوں کا انتظار بھی نہ کیا بلکہ اکیلے ہی سکول سے نکل کھڑی ہوئی۔گھر پہنچتے ہی سکول بیگ رکھا اور بھاگتے ہوئے چھت پہ پہنچی تو دیکھ کر حیران ہو گئی کہ وہاں صرف پودے ہی نہیں بلکہ چند پرندے بھی پودوں کے قریب پڑے خالی برتن کے پاس ہانپ رہے تھے۔\nاسماء نے جلدی سے پائپ اٹھا کر پہلے پرندوں کے برتن کو بھرا پھر سارے پودوں کو پانی ڈالا۔اور خود تھوڑی دور برآمدے میں کھڑی ہو کر پسینہ پونچھنے لگی۔یہ دیکھ کر اس کی خوشی کی انتہا نہ رہی کہ کتنے ہی اور پرندے بھی پانی پینے آ گئے۔تھوڑی دیر میں دو گلہریاں بھی آ گئیں۔اس نے اِدھر اُدھر نگاہ دوڑائی مگر کسی بھی چھت پہ پانی نہیں تھا۔سب لوگ کمروں میں اے سی کی ٹھنڈک میں آرام کر رہے تھے۔\nکسی کو چھت پہ پرندوں، پودوں کا خیال نہ تھا جو اتنی دھوپ میں جاں بہ لب ہو رہے تھے۔اسماء کی آنکھوں میں آنسو آ گئے۔وہ سوچنے لگی کہ اگر وہ ابھی بھی ان معصوموں کو پانی نہیں دیتی تو کیا ہوتا۔رات جب وہ سونے کے لئے بستر پر لیٹی تو یہ سوچ کر اسماء کی جان میں جان آئی (اطمینان ہوا) کہ کوئی پرندہ بھی پیاس سے مرا نہیں۔ورنہ آج اگر ایک پرندہ بھی پیاس سے مر جاتا تو وہ کبھی خود کو معاف نہ کر پاتی۔پیارے بچو!\nجاں بہ لب ہونا۔۔۔مرنے کے قریب ہونا\nجان میں جان آنا۔۔۔اطمینان ہونا، تسلی ہونا",
    "url": "https://www.urdupoint.com/kids/detail/moral-stories/jaan-ba-lab-hona-jaan-mein-jaan-aana-2701.html?lang=ur"
  },
  {
    "story_id": "UP_0187",
    "story_title": "Azadi - Article No. 2700",
    "story_text": "محمد عمر امتیاز\nرضا صاحب کے گھر کی چھت پر ایک آسٹریلین طوطوں کا جوڑا تھا۔رضا صاحب ہر کو ان کے پنجرے اور آس پاس کی صفائی کرنے چھت پر جاتے تھے۔ایک بار وہ اوپر آئے تو انھوں نے اپنی بیگم سے کہا:”بیگم! یہ طوطے روزانہ اتنا زیادہ دانہ نہیں کھاتے آپ تو ان کا بہت خیال رکھتی ہیں۔دیکھیے کٹوری تقریباً خالی ہے۔\nوہ بھی حیران تھیں کہ ابھی کل ہی تو انھوں نے کٹوری میں دانہ بھرا ہے اور پانی تو وہ روز بدلتی ہیں۔ابھی وہ دونوں یہ باتیں کر ہی رہے تھے کہ انھوں نے ایک حیران کن منظر دیکھا۔وہ دونوں طوطے دانے کی کٹوری کے پاس آئے اور چونچ میں دانہ بھر بھر کر پنجرے سے باہر پھینکنے لگے اور ان کی چھت کی دیوار پر چڑیاں آ کر بیٹھنے لگیں۔\nرضا صاحب اور ان کی اہلیہ ایک طرف ہو گئے۔\nچڑیاں اُڑ کر آئیں اور پنجرے کے آس پاس پڑا دانہ کھانے لگیں اور طوطے اچھا خاصا دانہ پنجرے سے باہر پھینک کر اپنے جھولے پر جا کر بیٹھ گئے۔\nدونوں میاں بیوی یہ منظر دیکھ کر سوچ میں پڑ گئے۔رضا صاحب نے کہا:”دونوں طوطے پنجرے میں قید ہو کر بھی ان آزاد چڑیوں کو کس طرح دانہ فراہم کر رہے ہیں اور میں نے مزید یہ ظلم کیا کہ ان کا پنجرہ چھت پر رکھ دیا۔\nکس طرح یہ بے زبان مخلوق ان آزاد پرندوں کو دیکھ کر دکھی ہوتے ہوں گے۔“ یہ کہہ کر وہ آگے بڑھے اور پنجرے کا دروازہ کھول دیا اور ایک طرف ہو گئے۔دونوں طوطے ایک لمحے بعد پنجرے سے نکل کر چڑیوں کے ساتھ بیٹھ گئے اور رضا صاحب کی طرف دیکھنے لگے۔رضا صاحب نے محسوس کیا کہ طوطے ان کا شکریہ ادا کر رہے ہیں۔وہ مسکرا دیے۔سب پرندے اُڑ گئے۔آج ان کے قریبی درخت پر ان طوطوں کا بسیرا ہے، مگر وہ دانہ چگنے رضا صاحب کے گھر ہی آتے ہیں۔",
    "url": "https://www.urdupoint.com/kids/detail/moral-stories/azadi-2700.html?lang=ur"
  },
  {
    "story_id": "UP_0188",
    "story_title": "Sudais Ka Bagh - Article No. 2699",
    "story_text": "عالم زیب شناس\nسدیس گاؤں کا بہت شریر لڑکا تھا۔ایک دن سدیس نے گاؤں کے باہر ایک بہت ہرا بھرا درخت دیکھا جس پر بہت سارے پرندے آ کر بیٹھتے تھے۔اسے شرارت سوجھی۔وہ اس درخت کے پتے نوچ نوچ کر پھینکنے لگا۔\nایک بوڑھے آدمی نے اسے دیکھ لیا اور کہا:”بیٹا! یہ درخت نہ صرف ہمیں سایہ دیتا ہے، بلکہ پرندوں کو بھی گھونسلے کی جگہ فراہم کرتا ہے۔\nاسے نقصان پہنچا کر تم نہ صرف درخت، بلکہ بہت سارے معصوم پرندوں کو بھی دکھ پہنچا رہے ہو۔\nبوڑھے آدمی نے سدیس کو اتنے پیار سے سمجھایا کہ وہ شرمندہ ہو گیا۔اسے احساس ہوا کہ اس کی شرارت سے کتنا بُرا اثر پڑے گا۔سدیس نے کبھی کسی درخت یا جانور کو نقصان نہیں پہنچایا۔وقت گزرنے کے ساتھ سدیس بڑا ہوا اور اس نے اپنے گاؤں میں ایک خوبصورت باغ لگانے کا فیصلہ کیا، جہاں تمام پرندے اور جانور آزادی سے رہ سکتے تھے۔\nاس باغ کی وجہ سے گاؤں کے لوگوں کی زندگیوں میں بھی خوشیاں آئیں۔\nسدیس نے اپنے گاؤں میں نہ صرف ایک خوبصورت باغ بنایا، بلکہ اس نے اپنے گاؤں کے بچوں کو بھی فطرت کی حفاظت کے طریقے سکھائے۔ان طریقوں پر عمل کرنے سے گاؤں کا ماحول بہتر ہو گیا تھا۔\nکچھ سال بعد سدیس کے گاؤں کو خوبصورتی اور ماحول دوستی پر قومی سطح پر تعریف ملی۔دوسرے گاؤں والے بھی سدیس کے گاؤں کی مثال دیتے اور اپنے گاؤں میں ایسی ہی تبدیلیاں لانے کی کوشش کرتے۔\nسدیس کا باغ اب گاؤں کی سب سے خوبصورت جگہ بن چکا تھا، جہاں بچے اس باغ میں کھیلتے، بزرگ دھوپ میں بیٹھ کر چائے پیتے اور پرندے آزادی سے چہچہاتے تھے۔",
    "url": "https://www.urdupoint.com/kids/detail/moral-stories/sudais-ka-bagh-2699.html?lang=ur"
  },
  {
    "story_id": "UP_0189",
    "story_title": "Lomri Aur Cheel Ki Dosti - Article No. 2698",
    "story_text": "عبید خان\nعزیز دوستو! بہت پہلے کی بات ہے ایک لومڑی ایک چیل کی سہیلی بن گئی۔دونوں میں دوستی ہو گئی اور وہ روزانہ ملنے لگے۔ایک دن لومڑی نے چیل سے کہا:”کیوں نہ ہم پاس رہیں، پیٹ کی فکر میں اکثر مجھے گھر سے دُور رہنا پڑتا ہے جس کی وجہ سے میرے بچے گھر میں اکیلے رہ جاتے ہیں جبکہ میرا پورا دھیان بچوں میں لگا رہتا ہے کیوں نہ تم یہیں کہیں پاس ہی رہو۔\nکم از کم میرے بچوں کا تو خیال رکھو گی۔“\nچیل نے لومڑی کی بات مان لی اور آخرکار کوشش کر کے رہنے کیلئے ایک پرانا پیڑ تلاش کر لیا جس کا تنا اندر سے کھوکھلا تھا۔اس میں سوراخ تھا۔دونوں کو یہ جگہ پسند آئی۔لومڑی اپنے بچوں کے ساتھ سوراخ میں رہنے لگی اور چیل نے پیڑ پر اپنا بسیرا کیا۔\nکچھ عرصہ بعد لومڑی کی غیر موجودگی میں چیل جب اپنے گھونسلے میں بچوں کے ساتھ بھوکی بیٹھی تھی، اس نے اپنا اور اپنے بچوں کا پیٹ بھرنے کیلئے لومڑی کا ایک بچہ اُٹھایا اور گھونسلے میں جا کر خود بھی کھانے لگی اور بچوں کو بھی کھلایا۔\nجب لومڑی واپس آئی تو ایک بچہ غائب پایا۔اس نے بچے کو اِدھر اُدھر بہت تلاش کیا مگر وہ نہ ملا۔آنکھوں سے آنسو بہانے لگی۔چیل بھی دکھاوے کا افسوس کرتی رہی۔دوسرے دن لومڑی جب جنگل میں پھر شکار کرنے گئی اور واپس آئی تو ایک اور بچہ غائب ہو گیا۔تیسرے دن بھی ایسا ہی ہوا۔اس کا ایک اور بچہ غائب ہو گیا۔چیل، لومڑی کے سارے بچے کھا گئی۔لومڑی کا چیل پر شک یقین میں بدل گیا کہ اس کے تمام بچے چیل ہی نے کھائے ہیں مگر وہ چپ رہی۔\nکوئی گلہ شکوہ نہیں کیا۔ہر وقت روتی رہتی اور اللہ سے فریاد کرتی رہتی:”اے اللہ! مجھے اُڑنے کی طاقت عطا فرما تاکہ میں اپنی دوست نما دشمن (چیل) سے اپنا بدلہ لے سکوں!“\nاللہ نے لومڑی کی التجا سن لی اور چیل پر اپنا قہر نازل کیا۔ایک روز بھوک کے ہاتھوں تنگ آ کر چیل غذا کی تلاش میں جنگل میں اُڑ رہی تھی کہ ایک جگہ دھواں اُٹھتا دیکھ کر جلدی سے اس کی طرف لپکی۔\nدیکھا کچھ شکاری آگ جلا کر اپنا شکار بھوننے میں مصروف ہیں۔\nچیل کا بھوک سے برا حال ہو رہا تھا۔بچے بھی بہت بھوکے تھے، وہ صبر نہ کر سکی، ایک جھپٹا مارا اور کچھ گوشت اپنے پنجوں میں اُچک کر گھونسلے میں لے گئی۔اُدھر بھنے ہوئے گوشت کے ساتھ کچھ چنگاریاں بھی چپکی ہوئی تھیں۔گھونسلے میں بچے ہوئے گھاس پھوس کے تنکوں کو آگ لگ گئی۔گھونسلہ بھی جلنے لگا۔\nاُدھر تیز تیز ہوا چلنے لگی۔گھونسلے کی آگ نے اتنا موقع ہی نہ دیا کہ چیل خود کو اور اپنے بچوں کو بچا سکے۔وہ تڑپ تڑپ کر وہاں سے نیچے گرنے لگے۔لومڑی نے چیل کے نیچے گرتے ہی جھٹ سے اُسے اپنے منہ میں جکڑ لیا اور خوب چبا چبا کر اُسے کھا لیا۔اس طرح لومڑی نے اپنے بچوں کا بدلہ چیل سے لے لیا۔\nحاصل کلام:”جو دوسروں کیلئے گڑھا کھودتا ہے، خود بھی اُسی میں جا گرتا ہے۔مطلب دوسروں کو اگر کوئی نقصان پہنچائے یا مار دے تو ایک دن ایسا ضرور آئے گا کہ اُسے بھی کوئی نقصان پہنچائے گا یا مار دے گا۔اسی لئے عقلمندوں نے کہا ہے کہ کسی کے ساتھ برا کرنے سے پہلے سوچ لیں کہ کہیں بعد میں خود کو پچھتانا نہ پڑے۔“",
    "url": "https://www.urdupoint.com/kids/detail/moral-stories/lomri-aur-cheel-ki-dosti-2698.html?lang=ur"
  },
  {
    "story_id": "UP_0190",
    "story_title": "Shaam Se Pehle - Article No. 2697",
    "story_text": "محمد طاہر رشید\n”عتیق بیٹا! ہمارے کالج کا اُصول ہے کہ ہم فرسٹ ایئر کے بورڈ کا داخلہ، ایسے طلبہ کا نہیں بھیجتے جو سہ ماہی اور شش ماہی امتحانات میں مطلوبہ اوسط سے کم نمبر حاصل کرتے ہیں، لہٰذا آپ کا داخلہ اس سال تو نہیں بھیجا جا سکتا۔آپ چاہیں تو آئندہ سال دوبارہ فرسٹ ایئر میں بیٹھیں یا کسی اور کالج میں چلے جائیں۔\n“ پرنسپل صاحب نے عتیق کو بہت شفقت آمیز، لیکن دو ٹوک انداز میں وضاحت کی۔عتیق بوجھل انداز میں باہر آیا اور تھکے تھکے قدموں کے ساتھ گھر روانہ ہو گیا۔\nمیرا شہزادہ! آج کن سوچوں میں گم ہے؟“ امی نے کھانا عتیق کے سامنے رکھا اور اسے سوچوں میں گم پایا تو پیار بھرے انداز میں پوچھا۔\n”کچھ نہیں امی! آپ کے شہزادے کا ایک سال ضائع ہو گیا، کیونکہ وہ ایک نالائق طالب علم ہے، حالانکہ آپ اسے بہت ذہین کہتی ہیں۔\n“ عتیق کا لہجہ نہ چاہتے ہوئے بھی تلخ ہو گیا۔\nامی نے عتیق کے قریب جا کر پیار سے اس کے سر پر ہاتھ پھیرا:”پیارے بیٹے! اگر تم غور کرو تو غلطی تمہاری اپنی نکلے گی۔اگرچہ سب لوگ تمہیں ذہین کہتے ہیں، لیکن اگر تم پڑھائی میں محنت نہیں کرو گے تو تمہاری ذہانت کس کام کی؟ میٹرک میں تمہارے اچھے نمبر تھے، لیکن ہر کلاس نئے سرے سے محنت کا تقاضا کرتی ہے۔\nکیا تم نے مولانا حالی کا شعر نہیں پڑھا․․․․؟\nنامی سوائے محنت کے کوئی نہیں ہوا\nسو بار جب عقیق کٹا، تب نگیں ہوا\nعتیق نے امی کی بات توجہ سے سنی، لیکن وہ ابھی تک صدمے کی کیفیت سے باہر نہیں آیا۔\n”تم نماز پڑھ کر تھوڑی دیر آرام کر لو، اس کے بعد ہم مزید بات کریں گے۔“ امی نے عتیق کا کندھا تھپتھپاتے ہوئے کہا اور برتن سمیٹنے لگیں۔\nشام کی چائے کے ساتھ سموسوں کا اہتمام تھا۔چائے کے دوران امی نے اصل موضوع کی طرف آتے ہوئے کہا:”آج میں تمہیں ایک لڑکی کی کہانی سناتی ہوں، جو اپنے خاندان میں ذہین ترین سمجھی جاتی تھی۔میٹرک میں شاندار نمبر حاصل کیے۔میٹرک ہی میں پڑھائی کے دوران اپنی ہم جماعت سہیلیوں کی پڑھائی میں مدد بھی کرتی تھی۔نوٹس دینا، مشکل سوال سمجھا دینا اس کے علاوہ دیگر بچوں کو ٹیوشن پڑھانا۔\nیہ سارے کام وہ کر لیتی تھی۔میٹرک کے بعد شہر کے سب سے اچھے کالج میں داخلے کا ٹیسٹ دیا، لیکن اسے داخلہ نہ مل سکا، جبکہ اس کی بعض ایسی ہم جماعت لڑکیاں کامیاب ہوئیں، جنہیں امتحان کے دوران وہ تیاری کراتی رہتی تھی۔مشہور ڈاکٹر ثانیہ کاظمی کا نام سنا ہے؟ یہ اس کی ہم جماعت تھی۔ہائی کورٹ کی جج مسرت فاطمہ بھی پڑھائی کے دوران اس سے نوٹس لیتی رہی تھی۔\nبہرحال جب داخلہ نہ ملا تو اس کا دل ٹوٹ گیا اور اس نے آگے مزید پڑھنے سے انکار کر دیا۔سب نے سمجھایا کہ یہ کالج نہ سہی اور بھی اچھے کالج ہیں، لیکن اس نے اپنی ضد پوری کی اور سب سے پیچھے رہ گئی۔\nاللہ تعالیٰ ہر انسان کو کئی صلاحیتیں دیتا ہے۔محنت، لگن اور مستقل مزاجی کا مظاہرہ کرتے ہوئے ان سے فائدہ اُٹھانا انسان پر منحصر ہے، ورنہ انسان ساری زندگی حسرت اور پچھتاوے کا شکار رہتا ہے۔\nپانی جتنا بھی شفاف ہو، اگر حرکت نہ کرے تو بہت جلد تعفن اور گندگی سے بھر جائے گا۔نفع بخش چیزیں ہی زمانے میں باقی رہتی ہیں۔اپنے آپ کو نفع بخش بنانے کے لئے حصولِ علم بہت ضروری ہے۔ایک سال ضائع ہونا، ناقابلِ تلافی نقصان نہیں۔ابھی کچھ نہیں بگڑا۔اگر تم محنت اور لگن کے ساتھ پڑھو گے تو کوئی وجہ نہیں کہ کامیاب نہ ہو سکو۔“\nعتیق اس مثال سے بہت متاثر ہوا اور پوچھا:”اس لڑکی کے بارے میں آپ نے نہیں بتایا کہ اب وہ کہاں ہے؟“\n”وہ لڑکی تمہارے سامنے ہے، تمہاری امی۔“ انھوں نے بیٹے کی جانب دیکھا تو اس کی آنکھوں میں نمی تھی۔اس نے ماں کی گود میں سر رکھ دیا۔\nاس کا چہرہ اس بات کی گواہی دے رہا تھا کہ وہ صبح کا بھولا ہے، جو شام ہونے سے پہلے گھر لوٹ آیا ہے۔",
    "url": "https://www.urdupoint.com/kids/detail/moral-stories/shaam-se-pehle-2697.html?lang=ur"
  },
  {
    "story_id": "UP_0191",
    "story_title": "Zimedar Tinkoo - Article No. 2696",
    "story_text": "سلمان احمد، اسلام آباد\nکسی گاؤں میں ایک آدمی اپنے بیٹے ٹنکو کے ساتھ رہتا تھا۔ٹنکو ایک بہت ہی پیارا، خوبصورت اور سمجھ دار بچہ تھا، جہاں بھی جاتا، دوست بنا لیتا۔\nگاؤں والے ٹنکو کو بہت پسند کرتے تھے۔ٹنکو اپنے ابو کی آنکھ کا تارا تھا۔پڑھتا لکھتا اور ساتھ ہی گاؤں میں دوستوں کے ساتھ کھیلتا رہتا۔ٹنکو کی امی ٹنکو کے بچپن میں ہی فوت ہو گئی تھیں۔\nٹنکو کی تمام ضروریات کا خیال اس کے ابو رکھتے تھے۔اس کے کپڑے دھوتے، کھانا پکاتے، اسکول کا ہوم ورک کرواتے، اس کو اسکول لے جاتے اور باہر تفریح کے لئے بھی لے کر جاتے۔\nغرض ٹنکو کے ابو ماں اور باپ دونوں کا پیار ٹنکو کو دیتے۔وہ اس کی بہت اچھی طرح تربیت کر رہے تھے اور اس کا ہر طرح سے خیال کرتے تھے۔\nوقت گزرتا رہا۔ٹنکو بڑا ہو گیا اور ابو بوڑھے ہو گئے۔\nٹنکو کے ابو اب پہلے جیسے طاقتور اور جوان نہیں رہے۔اب وہ جلدی تھک جاتے تھے۔ٹنکو یہ سب کچھ دیکھ رہا تھا کہ ابو اب پہلے جیسے خوش مزاج نہیں رہے۔ان کو بات بات پہ غصہ آنے لگا ہے اور وہ بہت جلدی چڑچڑے ہو جاتے ہیں۔\nایک دن ٹنکو کے دل میں یہ خیال آیا کہ وہ اپنے ابو کی ہر طرح سے مدد کرے اور ان کا اسی طرح خیال کرے، جس طرح ابو اس کا خیال رکھتے تھے۔\nاسی طرح وہ بھی ان کی خدمت کرے گا۔اب وہ کمزور ہو گئے ہیں اور ان سے کام نہیں ہوتا، اس لئے وہ چاہتا تھا کہ ہر طرح ان کی مدد کرے اور ان کے کام میں ان کا ہاتھ بٹائے۔یہ خیال آتے ہی ٹنکو اپنے ابو کی خدمت پر کمر بستہ ہو گیا اور دن رات ہر کام میں ان کی مدد کرنے لگا۔\nٹنکو کے ابو یہ سب دیکھ کر بہت خوش ہوئے اور اللہ تعالیٰ کا بے حد شکر ادا کرنے لگے کہ جس نے ان کو اتنی لائق، فرماں بردار اور خدمت گزار اولاد دی۔اس خوشی اور مسرت سے ٹنکو کے ابو کا دل باغ باغ ہو گیا۔وہ صحت مند بھی ہو گئے اور پہلے کی طرح دونوں خوش رہنے لگے۔",
    "url": "https://www.urdupoint.com/kids/detail/moral-stories/zimedar-tinkoo-2696.html?lang=ur"
  },
  {
    "story_id": "UP_0192",
    "story_title": "Chamkila Khatra - Article No. 2695",
    "story_text": "غلام حسین میمن\nمیرا اکلوتا بیٹا ثاقب سالانہ امتحان میں بہت کم نمبر لے سکا تھا۔مجھے وجہ کا اندازہ ہو گیا تھا۔ہمارے ملک میں ٹچ موبائل فون کی آمد آمد کے دن تھے۔پھر بھی میں نے اسے کافی تاخیر سے خریدا۔دیکھتے ہی دیکھتے یہ ہماری دفتری اور گھریلو زندگی کا لازمی حصہ بن گیا۔مجھ سے غلطی یہ ہوئی کہ میں نے بیٹے کو جدید موبائل دلا دیا۔\nانٹرنیٹ کے توسط سے مختلف کھیل، کارٹون، ڈرامے، جانوروں اور جادوئی فلموں کا خزانہ اس میں موجود ہوتا ہے۔بچے ایسی ہی چیزوں کی طرف تیزی سے لپکتے ہیں۔یہی کچھ ثاقب کے ساتھ ہوا۔آہستہ آہستہ ثاقب کی موبائل فون سے قربت گہری ہونے لگی۔وہ اب اس کا استعمال زیادہ کرنے لگا تھا۔میں اسے تنبیہ کر کے موبائل لے لیتا، لیکن وہ میری شفقت کا فائدہ اُٹھا کر کچھ دیر اور استعمال کرتا۔\n”مجھے تم سے اس درجہ کم نمبروں کی اُمید نہ تھی۔“ میں نے رزلٹ کارڈ دیکھ کر ثاقب سے کہا۔\n”پاپا! میں نے محنت تو کی تھی۔“ ثاقب کے الفاظ اُس کی زبان کا ساتھ نہیں دے رہے تھے۔\n”اگر محنت کی تھی تو اتنے کم نمبر کیوں․․․․؟“وہ خاموش کھڑا رہا۔\n”ثاقب میرے ساتھ آؤ۔“ وہ میری جانب دیکھ کر میرے ساتھ چل پڑا۔اپنے کمرے میں پہنچ کر میں نے پیار سے اُسے اپنے سامنے بٹھایا اور کہا:”ثاقب! تم تو ہمیشہ اچھے نمبر حاصل کرتے ہو، مگر اس بار اتنے کم نمبر کی وجہ تمہیں بھی معلوم ہے اور مجھے بھی۔\n“وہ خاموشی سے سر جھکا کر بیٹھا رہا۔\n”بیٹے! اگر تم موبائل کا استعمال زیادہ نہ کرتے تو تمہاری توجہ تعلیم کی طرف زیادہ رہتی۔“\nمیں نے محسوس کیا کہ اُسے اپنی غلطی کا احساس ہو رہا تھا۔شرمندگی کے گہرے آثار اُس کے چہرے پر موجود تھے۔\n”میں یہ نہیں کہتا کہ تم اس جدید سہولت سے فائدہ نہ اُٹھاؤ۔اس سے صرف وہی کام لو جس کے لئے یہ بنایا گیا ہے اور ہم نے اسے خریدا ہے۔\nمثلاً فون کرنا، واٹس ایپ اور یوٹیوب سے معلوماتی پروگرام دیکھنا اور وہ بھی دن میں صرف ایک گھنٹہ۔بیٹا! تم نے کتابوں سے دوستی چھوڑ دی۔تم صرف نصابی کتابیں ہی پڑھتے ہو، دیگر علمی، ادبی اور معلوماتی کتابیں پڑھنے پر تم توجہ ہی نہیں دیتے ہو۔اسکرین پر کچھ پڑھنے کے لئے نظریں ایک جگہ جمانی پڑتی ہیں۔اسکرین سے تابکار لہریں نکلتی ہیں، جس سے بینائی رفتہ رفتہ کم ہونے لگتی ہے۔\nاس کے علاوہ ذہن پر بھی زور پڑتا ہے، یہاں تک کہ انسانی رویہ تک تبدیل ہو جاتا ہے۔کاغذ پر چھپی کتابوں سے ایسا کوئی خطرہ نہیں ہے۔“\nثاقب نے کہا:”جی پاپا! مجھے اپنی غلطی کا احساس ہو گیا ہے۔یہ ایک چمکیلا خطرہ ہے۔میں اب دن میں صرف ایک گھنٹہ ہی موبائل فون استعمال کروں گا۔“\n”بیٹے! مجھے خوشی ہے کہ تمہیں جلد ہی اپنی غلطی کا احساس ہو گیا۔“\nاگلے دن میں دفتر سے گھر آیا تو میرے ہاتھ میں چند کتابیں بھی تھیں۔وہ میں نے ثاقب کو پڑھنے کے لئے دیں۔اُس نے خوشی کا اظہار کیا۔میں نے اُس سے کہا:”جب تم انھیں پڑھ لو گے تو تمہیں دوسری کتابیں لا دوں گا۔“ اس کے چہرے پر خوشی کے آثار دیکھ کر مجھے اطمینان ہو گیا۔",
    "url": "https://www.urdupoint.com/kids/detail/moral-stories/chamkila-khatra-2695.html?lang=ur"
  },
  {
    "story_id": "UP_0193",
    "story_title": "Jald Bazi Ka Anjam - Article No. 2694",
    "story_text": "شازیہ کاشف، کراچی\nعمران اور احمد اپنے امی ابو، دادا دادی کے ساتھ ایک چھوٹے سے قصبے میں رہتے تھے۔عمران کی طبیعت میں جتنی سنجیدگی تھی، اس کا چھوٹا بھائی احمد اتنا ہی نٹ کھٹ اور جلد باز تھا۔آج انھیں گھر والوں نے ندی پر جانے کی اجازت دے دی تھی۔ناشتے کے بعد احمد نے امی سے پوچھا:”امی! آپ نے ہمارا دوپہر کا کھانا پیک کر دیا نا؟“\n”ہاں بیٹا! پیک کر دیا ہے۔\nجاتے وقت باورچی خانے سے اُٹھا لینا اور ہاں تم دونوں تیراکی تو کر سکتے ہو، پھر بھی احتیاط کرنا۔“ امی نے جواب دیا۔\nکچھ دیر بعد دونوں بھائی ندی پر موجود تھے۔وہاں انھوں نے خوب مزے کیے۔ندی کے ٹھنڈے پانی میں تیراکی کی، درخت کی شاخوں پر جھولے، تتلیوں کا پیچھا کیا۔\n”چلو احمد! اب بہت بھوک لگ رہی ہے۔\n“ عمران نے ایک درخت کے سائے میں بیٹھتے ہوئے کہا۔\nبیگ سے اپنا لنچ بکس نکالا، لیکن احمد ابھی اپنا بیگ ٹٹول ہی رہا تھا:”کیا ہوا؟ کیا ڈھونڈ رہے ہو؟“ علی نے پوچھا۔\nشاید میں اپنا لنچ بکس بیگ میں رکھنا بھول گیا ہوں۔احمد پریشان ہو کر بولا۔\n”چلو کوئی بات نہیں میرا لنچ بکس تو ہے نا، ہم اس میں سے آدھا آدھا کھا لیتے ہیں۔“ علی بولا۔\n”بھیا! مجھے اور بھوک لگ رہی ہے۔“ احمد کھانے کے بعد بولا۔\n”ہاں میرا بھی یہی حال ہے۔“ عمران نے اُداسی سے کہا:”لیکن یہ بھوک تمہیں یاد دلائے گی کہ جلد بازی کا انجام بُرا ہوتا ہے۔آئندہ تم اپنی چیزوں کا خیال رکھا کرو گے۔“\n”جی بھیا! آپ ٹھیک کہہ رہے ہیں۔اب میں جلدی جلدی نہیں کیا کروں گا۔اپنی چیزوں کا خیال رکھوں گا۔“\nدونوں بھائی اپنے گھر کی جانب چل دیے۔آج کی پکنک نے انھیں اچھا سبق سکھایا تھا۔",
    "url": "https://www.urdupoint.com/kids/detail/moral-stories/jald-bazi-ka-anjam-2694.html?lang=ur"
  },
  {
    "story_id": "UP_0194",
    "story_title": "Kifayat Shiari - Article No. 2691",
    "story_text": "محمد احسن عرفان، کراچی\nفراز نے برگر خریدا اور سائیکل پر گھر کی جانب روانہ ہو گیا۔امی نے فراز کو برگر لے کر گھر آتے دیکھا تو انھیں غصہ آ گیا۔فراز کو سبزیاں بالکل پسند نہیں تھیں۔وہ آئے دن برگر، بریانی یا دوسرے بازاری چٹخارے لینے میں اپنے پیسے ضائع کرتا رہتا۔آج پھر امی نے جو فراز کو آلو پالک چھوڑ کر برگر کھاتے دیکھا تو سوچنے لگیں کہ آخر اس کو اس عادت سے کیسے چھٹکارا دلایا جائے۔\nاگلے دن جب وہ اسکول سے گھر آ رہا تھا تو اس نے ایک دکان پر ایک پیارا سا پین دیکھا، جس پر اس کا پسندیدہ کارٹون بنا ہوا تھا۔وہ جلدی سے گھر آیا اور اپنا بٹوا نکالا تو دیکھا کہ وہ اپنا پورے مہینے کا جیب خرچ روزانہ بازار کی مضرِ صحت چکنائی والی چیزیں کھانے میں ضائع کر چکا ہے۔\nاب وہ بہت پریشان تھا۔اس کی توجہ اس پین پر ہی اٹکی ہوئی تھی۔\nامی نے جو اس کو چپ دیکھا تو پوچھا:”بیٹا! کیا بات ہے! اتنے اُداس کیوں ہو؟“\nفراز نے جب امی کو ساری بات بتائی تو انھوں نے فراز کو سمجھایا:”دیکھو بیٹا! ہمیں ہمیشہ کفایت شعاری سے کام لینا چاہیے اور پھر اب دیکھو تمہیں اپنا پین خریدنا ہے، لیکن تم ہر دفعہ کا جیب خرچ یوں ہی صحت خراب کرنے والی چیزوں پر برباد کر دیتے ہو، حالانکہ سبزیاں ہماری صحت کے لئے بہت فائدہ مند ہوتی ہے۔\nان میں وٹامنز، پروٹین ہوتے ہیں جو صحت کے لئے بہت فائدے مند ہیں۔“\nیہ سب باتیں سن کر فراز کو بہت افسوس ہوا کہ وہ اتنی فائدے مند سبزیاں چھوڑ کر بازار کی گندی اور نقصان دہ چیزوں میں اپنے پیسے ضائع کر رہا تھا۔اس نے کہا:”امی! میں وعدہ کرتا ہوں کہ آئندہ فالتو چیزوں پر پیسے ضائع نہیں کروں گا اور پیسے جمع کروں گا۔“\n”شاباش بیٹا! اپنی غلطی کا احساس ہو جانا سب سے اچھی بات ہے، یہ لو پیسے اور جا کر پسندیدہ پین لے آؤ۔“امی نے اسے پانچ سو کا کڑکڑاتا نوٹ اسے پکڑاتے ہوئے کہا۔فراز امی سے لپٹ گیا، پھر جلدی سے پین خریدنے چلا گیا۔",
    "url": "https://www.urdupoint.com/kids/detail/moral-stories/kifayat-shiari-2691.html?lang=ur"
  },
  {
    "story_id": "UP_0195",
    "story_title": "Apna Kaam Khud Karo - Article No. 2688",
    "story_text": "صوفیہ صادق\nکسی باغ میں ایک کبوتر نے اپنا آشیانہ بنایا ہوا تھا۔جس میں وہ دن بھر اپنے بچوں کو دانہ چگاتا۔بچوں کے بال و پر نکل رہے تھے۔ایک دن کبوتر دانہ چونچ میں دبائے باہر سے آیا تو سارے بچوں نے انہیں تشویش سے بتایا کہ اب ہمارے آشیانے کی بربادی کا وقت آ گیا ہے۔آج باغ کا مالک اپنے بیٹے سے کہہ رہا تھا:”پھل توڑنے کا زمانہ آ گیا ہے۔\nکل میں اپنے دوستوں کو ساتھ لاوٴں گا اور ان سے پھل توڑنے کا کام لوں گا۔خود میں اپنے بازو کی خرابی کی وجہ سے یہ کام نہ کر سکوں گا“۔\nکبوتر نے اپنے بچوں کو تسلی دیتے ہوئے کہا:”باغ کا مالک کل اپنے دوستوں کے ساتھ نہیں آئے گا۔فکر کرنے کی کوئی بات نہیں“۔اور حقیقتاً ایسا ہی ہوا۔باغ کا مالک دوسرے روز اپنے دوستوں کے ہمراہ پھل توڑنے نہ آیا۔\nکئی روز بعد باغ کا مالک اپنے بیٹے کے ساتھ باغ میں آیا اور کہنے لگا:”میں اس دن پھل توڑنے نہ آ سکا کیونکہ میرے دوست وعدے کے باوجود نہ آئے لیکن میرے دوبارہ کہنے پر انہوں نے پکا وعدہ کیا ہے کہ کل وہ ضرور آئیں گے اور پھل توڑنے باغ میں جائیں گے“۔کبوتر نے یہ بات بچوں کی زبانی سن کر کہا۔گھبراوٴ نہیں، باغ کا مالک اب بھی پھل توڑنے نہیں آئے گا۔\nیہ کل بھی گزر جائے گی“۔\nاسی طرح دوسرا روز بھی گزر گیا اور باغ کا مالک اور اس کے دوست باغ نہ آئے۔آخر ایک روز باغ کا مالک اپنے بیٹے کے ساتھ پھر باغ میں آیا اور بولا:”میرے دوست تو بس نام کے ہمدرد ہیں۔ہر بار وعدہ کر کے بھی ٹال مٹول کرتے ہیں اور نہیں آتے۔اب میں نے فیصلہ کیا ہے کہ ان پر بھروسہ کرنے کی بجائے اپنا کام میں خود کروں گا اور کل باغ سے پھل توڑوں گا“۔\nکبوتر نے یہ بات سن کر پریشانی سے کہا:”بچو! اب ہمیں اپنا ٹھکانہ کہیں اور تلاش کرنا چاہیے۔باغ کا مالک کل یہاں ضرور آئے گا کیونکہ اس نے دوسروں پر بھروسہ کرنا چھوڑ دیا ہے“۔پس ثابت ہو گیا کہ دوسروں پر بھروسہ ہمیشہ نقصان کا باعث بنتا ہے۔اپنا کام خود کرنا چاہیے۔",
    "url": "https://www.urdupoint.com/kids/detail/moral-stories/apna-kaam-khud-karo-2688.html?lang=ur"
  },
  {
    "story_id": "UP_0196",
    "story_title": "Teen Moti - Article No. 2687",
    "story_text": "علی حیدر\nیہ گئے وقتوں کی بات ہے، خالد نامی فرماں بردار بچہ اپنی نانی کے ساتھ ایک چھوٹے سے قصبے میں رہتا تھا۔ایک دن اس کے قصبے اور آس پاس کے علاقوں میں ایک ایسی وبا پھیلی، جس کے باعث خالد کے والدین فوت ہو گئے۔ان کی وفات کے بعد نانی نے خالد کو اپنے پاس بلا لیا۔وہ سلائی کڑھائی کر کے کچھ کما لیتی تھیں اور خالد بھی محنت مزدوری کر کے نانی کا بوجھ ہلکا کرتا۔\nاس طرح ان دونوں کا گزر بسر ہو رہا تھا۔وقت گزرتا رہا اب نانی بوڑھی اور ان کی نظر بھی کمزور ہو گئی تھی پھر بھی وہ کھانا پکانا اور گھر کے چھوٹے موٹے کام کر لیتی تھیں۔خالد جوان ہو گیا تھا، اب گھر کی ساری ذمہ داری اس کے کندھوں پر تھی۔\nگرمی کے دن تھے۔خالد کھیت میں ایک کسان کے پاس مزدوری کر رہا تھا کہ گرمی کے سبب اس کو چکر آیا اور وہ وہیں گر پڑا۔\nکسان فوراً خالد کو حکیم کے پاس لے گیا حکیم نے اس کا معائنہ کر کے دوا دی۔دوا کھانے سے اُس کی طبیعت بہتر تو ہو گئی لیکن وہ کافی کمزور ہو گیا تھا۔حکیم نے مشورہ دیا کہ خالد ایک ماہ تک کوئی محنت مشقت والا کام نہ کرے۔گھر میں رکھا ہوا اناج اور پیسے بھی آہستہ آہستہ ختم ہو رہے تھے۔خوراک نہ ملنے پر خالد کا پالتو کتا اور بلی بھی کمزور ہو گئے تھے۔\nایک دن ایک فقیر نے خالد کے گھر باہر صدا لگائی کہ میرے بچے بھوکے ہیں کچھ کھانے کو دے دو۔خالد کی نانی اماں نے گھر میں جو کچھ کھانے پینے کو تھا، سب فقیر کو دے دیا اب ان کے پاس اپنے کھانے کو کچھ نہیں تھا۔ایسے میں بیماری کے باوجود خالد مزدوری کرنے گھر سے نکلا لیکن کہیں بھی اسے کوئی کام نہیں ملا۔وہ مایوس ہو کر گھر آ گیا۔دوپہر کو اچانک کسی نے دروازہ کھٹکھٹایا۔\nنانی اماں دروازے پر گئیں تو دیکھا کے سامنے ایک درویش بابا کھڑا ہے۔اس نے کہا، ”محترم خاتون! تم ایک نیک اور فراخ دل کی مالک ہو۔\nمیں تمہیں تین موتی دیتا ہوں۔جب بھی تم کو یا تمہارے نواسے کو بھوک لگے تو ان کو ایک دیگچی میں ڈالنا۔اس طرح آپ کا پسندیدہ کھانا جو آپ نے اس وقت سوچا ہو گا دیگچی میں آ جائے گا“ اتنا کہہ کر وہ وہاں سے چلا گیا۔\nاندر آ کر نانی اماں نے یہ تین موتی دیگچی میں ڈالے تو اور ڈھکن کھولا تو اس میں بکرے کے گوشت کا پلاوٴتھا۔اس طرح روزانہ ایک نیا کھانا انہیں کھانے کو مل جاتا۔نہ صرف خالد اور اس کی نانی اماں روزانہ مزے مزے کے کھانے کھاتے بلکہ پورے قصبے میں بھی تقسیم کر دیتے۔\nایک دفعہ وہی بزرگ نانی اماں کے خواب میں آئے اور کہا کہ ”اے نیک دل عورت! قصبے کے لوگوں کو کھانا کھلانے سے بہتر ہے کہ تم ان کیلئے روزگار کا بندوبست کرو۔\nابھی اٹھ کر یہ تین موتی اپنی بڑی صندوق میں رکھو۔صبح صندوق کھولو گی تو وہ سکوں سے بھری ہوئی ہو گی۔ان سکوں سے سامان خرید کر ایک بڑی دکان کھول لینا اور قصبے کے کچھ ضرورت مندوں کو وہاں کام پر رکھ لینا۔دکان سے خوب برکت ہو گی۔اپنے نواسے سے کہنا کہ قصبہ میں ایک بڑا کارخانہ لگائے اس سے لوگوں کو روزگار ملے گا۔“\nصبح نانی اماں نے خواب خالد کو بتایا۔\nدونوں نے کمرے میں جا کر صندوق کھولا تو واقعی وہ سکوں سے بھرا ہوا تھا۔خالد اسی وقت شہر گیا اور دکان کے لئے بہت سارا سامان خرید کر لے آیا اور قبضے میں دکان کھول لی۔گاؤں کے لوگوں کو دکان پر بٹھایا، یوں اُن کو بھی روزگار مل گیا۔چھ ماہ بعد خالد نے قصبے میں ایک بڑا کارخانہ لگوایا۔اس طرح پورے قصبے کے بے روزگار لوگوں کو روزگار مل گیا۔لوگ خوشحال زندگی گزارنے لگے۔بچو! حالات سے تنگ آ کر کبھی مایوس نہیں ہونا۔اللہ سب کی مدد کرتا ہے، بس محنت سے جی نہ چرانا۔",
    "url": "https://www.urdupoint.com/kids/detail/moral-stories/teen-moti-2687.html?lang=ur"
  },
  {
    "story_id": "UP_0197",
    "story_title": "Khwahish E Parwaz - Article No. 2686",
    "story_text": "عاشرہ محمد رمضان بدر\nفرحان بھائی جب فضا میں پرواز کرتے ہوئے پرندوں کو دیکھتے تو ان کے دل میں بھی اڑنے کی خواہش پیدا ہوتی۔جو بڑھتی ہوئی عمر کے ساتھ آہستہ آہستہ شدت اختیار کر چکی تھی۔لیکن اب فرحان بھائی کو اپنی منزل نزدیک دکھائی دینے لگی تھی کیونکہ وہ اسکول سے لے کر کالج تک تعلیمی میدان میں اعلیٰ کارکردگی کا مظاہرہ کرتے آئے تھے اور جب سے ایئر فورس کی جانب سے اخبار میں شائع ہونے والا اشتہار پڑھا تھا تو فرحان بھائی کی بے چینی میں مزید اضافہ ہو گیا تھا کیونکہ وہ اشتہار میں بتائے گئے معیار پر پورے اُترتے تھے۔\nلہذا انھوں نے پہلی فرصت میں ایئر فورس کے دفترِ مطلوبہ دستاویزات جمع کروائیں اور انٹرویو لیٹر کا انتظار کرنے لگے۔\nایک دن گھر کے دروازے کی اطلاعی گھنٹی بجی، گھنٹی کی آواز سن کر جب فرحان بھائی دروازے پر گئے تو سامنے ڈاکیے کو موجود پایا۔ڈاکیے نے ان کے ہاتھ میں ایک لفافہ تھمایا اور ان سے ایک پرچہ پر دستخط کروا کر چلا گیا۔\nفرحان بھائی نے دروازے پر کھڑے کھڑے ہی لفافہ کھولا تو اس میں ایئر فورس کی جانب سے آنے والا انٹرویو لیٹر تھا جس کو پا کر فرحان بھائی کی خوشی کا کوئی ٹھکانہ نا رہا۔\nجلد ہی وہ دن بھی آ پہنچا جب فرحان بھائی انٹرویو لینے والی ٹیم کے سامنے موجود تھے اور ان کے تمام سوالوں کے درست جوابات دے کر خود کو ایئر فورس میں انتخاب کا اہل ثابت کر دیا اور ٹیم نے میڈیکل چیک اپ کرانے کی ہدایت کر دی۔\nفرحان بھائی میڈیکل چیک اپ کے لئے سی ایم ایچ جا پہنچے جہاں پہلے سے میڈیکل چیک اپ کے لئے آئے ہوئے دیگر لڑکوں کے ساتھ باری کا انتظار کرنے لگے۔\nجلد ہی فرحان کا نمبر بھی آ گیا۔فرحان بھائی نے جب میڈیکل ٹیم سے اپنی رپورٹ کے بارے میں معلوم کیا تو ٹیم کے ایک ممبر نے جواب دیا اوکے ہے۔\nیہ خبر فرحان بھائی کے لئے انتہائی خوشی کا باعث تھی۔لہٰذا گھر واپسی کے لئے انہوں نے اپنی موٹر سائیکل اسٹارٹ کی کیونکہ وہ اپنی خوشی میں اپنے گھر والوں کو بھی شریک کرنا چاہتے تھے کہ چند روز میں وہ ایئر فورس کا حصہ بن جائیں گے اور پھر تربیت کے مراحل طے کر کے پرندوں کی طرح آسمان کی وسعتوں میں پرواز کرتے ہوئے وطن کی پاسبانی کے فرائض انجام دیں گے۔\nوہ گھر والی سڑک پر آئے تھے کہ جمپ آنے پر انہوں نے موٹر سائیکل کی رفتار کم کر دی مگر جمپ کے قریب کسی نے کیلے کے چھلکے پھینکے ہوئے تھے جن کی وجہ سے فرحان بھائی کی موٹر سائیکل پھسل گئی اور سلنسر والا حصہ ان کے پاؤں پر آ گرا۔جس کی وجہ سے فرحان بھائی بری طرح چلائے۔فرحان بھائی کا چھوٹا بھائی اس وقت کسی کام سے گھر سے باہر آیا تھا وہ بھائی کو گرتا ہوا دیکھ کر چلاتا ہوا دوڑا۔\nبرہان کی چیخ سن کر فرحان بھائی کے والد صاحب بھی گھر سے باہر نکل آئے۔\nفرحان بھائی کے گرد ایک ہجوم جمع ہو چکا تھا۔کچھ لوگوں نے فرحان بھائی کو کھڑا کرنا چاہا لیکن وہ کھڑے نہ ہو سکے بلکہ درد کی شدت سے چلانے لگے۔ہجوم میں کسی شخص نے پاس سے گزرتے ہوئے رکشہ روکا اور فرحان بھائی کو اس میں بیٹھا دیا۔ساتھ ہی برہان، ان کے والد صاحب اور ایک پڑوسی بھی جو فرحان کے والد صاحب کے دوست تھے، سوار ہو گئے۔\nرکشے والا ان سب کو قریبی ہسپتال لے آیا۔ڈاکٹروں نے معائنہ کے بعد بتایا کہ فرحان کا پاؤں جلنے کے ساتھ ایک جگہ سے ہڈی بھی ٹوٹ چکی ہے، لہٰذا پاؤں پر پلستر چڑھا دیا گیا۔انشاء اللہ ان دواؤں سے جلد افاقہ ہو جائے گا اور پاؤں کی ٹوٹی ہوئی ہڈی بھی جلد جڑ جائے گی۔یہ سن کر فرحان بھائی رونے لگے کہ کسی کی بے احتیاطی کی وجہ سے فرحان بھائی کے پورے ہوتے ہوئے خواب بکھر کر رہ گئے تھے۔\nہمیں چاہیے پھل وغیرہ کھا کر ان کے چھلکے سڑک پر نہ پھینکیں بلکہ ڈسٹ بن میں ڈالیں اور اگر راہ میں پتھر، کانٹے، پھلوں سبزیوں کے چھلکے نظر آئیں تو انہیں ہٹا کر سب کے لئے خیر و عافیت کا سبب بنیں اور ثواب حاصل کریں۔",
    "url": "https://www.urdupoint.com/kids/detail/moral-stories/khwahish-e-parwaz-2686.html?lang=ur"
  },
  {
    "story_id": "UP_0198",
    "story_title": "Insan Ki Umar - Article No. 2685",
    "story_text": "چراغ حسن حسرت\nپیارے بچو! جب خدا نے دنیا بنائی اور اس میں بسنے کے لئے انسان،چوپائے پرندے اور دوسرے جانور پیدا کئے تو ان سب کی الگ الگ عمریں مقرر کی گئیں۔کسی کی پانچ برس، کسی کی دس برس، کسی کی چالیس۔سب نے تو ہنسی خوشی یہ فیصلہ سنا لیکن انسان، بیل، کتے اور بگلے کے انداز سے معلوم ہوتا تھا کہ انہیں یہ فیصلہ پسند نہیں آیا۔\nخدا نے ان چاروں کی عمر ایک جتنی یعنی چالیس برس مقرر کی تھی۔سب سے پہلے انسان خدا کے سامنے حاضر ہوا اور عرض کی کہ ،”مجھے دنیا میں بہت سے کام کرنے ہیں، چالیس برس میں کیا کیا کروں گا،اس لئے میری عمر بڑھائی جائے۔“\nجواب ملا۔”تمہاری عمر یوں تو بڑھائی نہیں جا سکتی، ہاں اگر کوئی جانور اپنی عمر میں کمی کرانا چاہے تو اس کی عمر کا کچھ حصہ کاٹ کر تمہاری عمر میں شامل کر دیا جائے گا۔\n“ اس کے بعد بیل آگے بڑھا اور کہا، ”میری عمر بھی چالیس برس مقرر ہوئی ہے جو بہت زیادہ ہے۔میں اتنی مدت جی کے کیا کروں گا؟ آرام کی زندگی ہوتی تو چالیس برس بھی جوں توں کر کے گزار لیتا لیکن میرے ذمے بوجھ اٹھانے، زمین جوتنے اور انسان کی خدمت کرنے جیسے کٹھن کام ہیں، مجھ میں اتنی سکت کہاں کہ چالیس برس تک اتنی بڑی بڑی مصیبتیں جھیلتا رہوں۔\nخدا نے حکم دیا کہ، ”بیل کی عمر میں بیس برس کاٹ کا انسان کی عمر میں شامل کر دیئے جائیں۔“ انسان اب بھی مطمئن نہ ہوا اور اس انتظار میں چپ چاپ کھڑا رہا کہ شاید کسی اور جانور کی عمر میں سے کچھ حصہ مل جائے۔بیل کے بعد کتے کی باری آئی۔اس نے بھی کہا کہ چالیس برس بڑی لمبی مدت ہے، اتنے عرصے تک لوگوں کے گھروں کی رکھوالی کرنا اور رات دن بھونکتے رہنا بڑا مشکل کام ہے۔\nمیں تو اس خیال ہی سے کانپ اٹھتا ہوں کہ مجھے دنیا میں چالیس سال رہنا پڑے گا۔“ حکم ہوا کہ، اس کی عمر میں سے بھی بیس برس گھٹا کے انسان کی عمر میں شامل کر دیئے جائیں۔\n”انسان خوش تو بہت ہوا کہ چلو بیس برس اور مل گئے۔لیکن اب بھی وہ اس خیال سے وہیں کھڑا رہا کہ شاید چند برس اور دنیا میں رہنے کا موقع مل جائے۔سب سے آخر میں بگلا پیش ہوا۔\nاس نے عرض کی کہ، مجھے چالیس برس تک آنکھیں بند کئے ایک ٹانگ پر پانی میں کھڑا رہنا پڑا تو میں جیتے جی مر جاؤں گا، اس لئے میری عمر بھی آدھی کر دی جائے“۔خدا نے بگلے کی درخواست منظور کر لی اور اس کی عمر سے بیس برس کم کر کے انسان کی عمر میں بڑھا دیئے گئے، اس طرح انسان کی عمر چالیس کی جگہ سو برس ہو گئی۔\nغور کیا جائے تو انسان کی اصل عمر چالیس برس ہی ہے۔\nاس عمر تک اس کی طبیعت بڑی چونچالی رہتی ہے، جو کھاتا ہے ہضم ہوتا ہے پھر سیر و تفریح کے لئے خاصی فرصت بھی مل جاتی ہے۔اس کے بعد بیس برس تک گھر کے کام کاج میں بیل کی طرح جتا رہتا ہے اور بال بچوں کے لئے روزی مہیا کرنے کی فکر میں اپنے آرام کا خیال بھی نہیں رہتا۔اب اس میں بیل کی سی خوبی پیدا ہو جاتی ہے۔آہستہ آہستہ طاقت بھی کم ہوتی جاتی ہے، پھر اس میں اتنی سکت باقی نہیں رہتی کہ گھر کا نظم و نسق چلا سکے۔\nساٹھ برس کے بعد جوبیس سال کا زمانہ آتا ہے۔وہ کتے کی عمر سے کاٹ کے انسان کی عمر میں شامل کیا گیا تھا۔اس لئے کتے کی بہت سی خصلتیں پیدا ہو جاتی ہیں۔اب اس میں پہلے جیسی طاقت اور ہمت نہیں رہتی۔طبیعت میں چڑچڑا پن آ جاتا ہے اور کتے کی طرح کاٹ کھانے کو دوڑتا ہے۔اس کٹ کھنے پن کی وجہ سے عزیز رشتہ دار بھی اس سے کم ملتے ہیں۔کنبے کے سب لوگ اس کوشش میں رہتے ہیں کہ جہاں تک بن پڑے اس سے دور ہی رہیں۔\nجہاں انسان اسی برس کو پہنچا بگلے کی طرح سر اور داڑھی کے بال سفید ہو گئے۔اب اس کی طاقت اور ہمت بھی جواب دے جاتی ہے۔گھر کا کوئی کام اس سے نہیں ہو سکتا۔بگلے کی طرح آنکھیں بند کئے پڑا رہتا ہے۔کنبے کے لوگ اس کی طرف توجہ نہیں دیتے۔غرض اس میں بگلے کی بہت سی عادتیں آ جاتی ہیں۔کیوں نہ ہو۔آخر یہ بیس سال بگلے کی عمر میں سے کاٹ کے انسان کی عمر میں جو شامل کئے گئے تھے۔",
    "url": "https://www.urdupoint.com/kids/detail/moral-stories/insan-ki-umar-2685.html?lang=ur"
  },
  {
    "story_id": "UP_0199",
    "story_title": "Niyyat Bakhair - Article No. 2684",
    "story_text": "پروفیسر خلیل جبار\nبس میں بیٹھتے ہی نبیل نے اپنی جیب کو ٹٹول کر تسلی کی کہ اس کی جیب میں بٹوا موجود ہے۔وہ ابھی بینک سے پچاس ہزار روپے کی رقم نکلوا کر گھر جا رہا تھا۔نبیل بہت خوش دکھائی دے رہا تھا۔اس کے خوش ہونے کی وجہ پچاس ہزار روپے کی رقم تھی۔یہ رقم پورے ایک سال کی محنت سے حاصل ہوئی تھی۔اس رقم کے بارے میں گھر میں کسی کو علم نہیں تھا۔\nاسے قربانی کا شوق تھا، لیکن آمدنی کم ہونے کی وجہ سے ہر سال اس کی یہ حسرت پوری نہ ہو پاتی۔وہ کوشش کے باوجود قربانی نہ کر پاتا۔کل بھی اس کے بیٹے سلمان نے پوچھا تھا:”ابا! ہم کب قربانی کریں گے۔“\nقربانی کا سن کر نبیل کے چہرے پر ایک مسکراہٹ آ گئی:”اس سال انشاء اللہ ضرور کریں گے۔“\nبیٹا قربانی کا سن کر بہت خوش ہوا۔\nاس کی بیوی عقیلہ بھی باپ اور بیٹے کی باتیں سن رہی تھی۔\nوہ لپک کر آئی اور کہا:”آپ کے پاس قربانی کے لئے پیسے کہاں سے آئیں گے، جو قربانی کرنے کا شوشہ بچوں میں چھوڑ دیا ہے۔“\n”سچ کہہ رہا ہوں، اس سال تو ہم ضرور قربانی کریں گے۔“\n”ہر سال آپ بچوں کو یقین دلاتے ہیں کہ قربانی کریں گے اور پھر قربانی نہیں کر پاتے۔جب قربانی نہیں کر سکتے تو بچوں سے جھوٹ کیوں بولتے ہیں۔“ عقیلہ نے کہا۔\n”کیا تم جھوٹ سمجھ رہی ہو۔“\n”ظاہر ہے، عید کے لئے بچوں کے کپڑے تک نہیں بنے ہیں اور آپ قربانی کرنے کا دعوا کر رہے ہیں۔“\n”بیگم! اب تم اصل بات سنو۔ایک سال سے پیسے جمع کر رہا ہوں۔پورے پچاس ہزار روپے ہو چکے ہیں۔ان سے بچوں کے لئے عید کی خریداری بھی ہو گی اور قربانی بھی۔“نبیل نے بتایا۔\n”یہ رقم جمع کیسے ہوئی، ساری تنخواہ تو گھر میں خرچ ہو جاتی ہے۔\n”تم ٹھیک کہہ رہی ہو، تنخواہ سے بچت نہیں ہوتی۔یہ بچت میں نے جز وقتی کام سے ملنے والی رقم کے ذریعے کی ہے۔“\n”اچھا آپ اس لئے دیر سے گھر آنے لگے تھے اور مجھے کہتے تھے کہ آفس میں کام بہت ہے۔“\nعقیلہ کو بھی بہت شوق تھا کہ گھر میں قربانی ہو۔اس مقصد کے تحت عقیلہ گھر کے خرچ سے کچھ رقم بچا کر رکھتی تھی، لیکن جیسے ہی کچھ رقم جمع ہوتی۔\nگھر میں کوئی نہ کوئی ضروری خرچ نکل آتا اور جمع کیے پیسے خرچ ہو جاتے۔نبیل کے یہ بتانے پر کہ اس نے پارٹ ٹائم کی رقم سے عید کی خریداری اور قربانی کے لئے رقم جمع کر لی ہے، اس کا دل بہت خوش ہو گیا۔بس بھری ہوئی تھی۔وہ کھڑے کھڑے یہی کچھ سوچتا رہا۔\nنبیل اپنے اسٹاپ پر اُتر کر گھر کی جانب چل دیا۔گھر نزدیک آ جانے پر اس نے بے خیالی میں جیب کو ہاتھ لگایا تو اس کا دل دھک سے رہ گیا۔\nجیب میں بٹوا نہیں تھا۔کوئی جیب کترا نبیل کی پورے سال کی محنت لے اُڑا تھا۔رقم کے جانے کے تصور سے اس کا دل بیٹھ گیا۔کتنی محنت سے رقم جمع ہوئی تھی، اور کتنی آسانی سے جیب کترے نے رقم جیب سے نکال لی۔\nنبیل جب گھر میں داخل ہوا۔عقیلہ نے اس کے افسردہ چہرے کو دیکھ کر پوچھا:”کیا ہوا، اتنے اُداس کیوں ہیں؟“\n”بینک سے رقم نکلوا کر آ رہا تھا کہ کسی نے جیب سے بٹوا ہی نکال لیا۔\n”یہ تو بہت بُرا ہوا، اب کیا ہو گا۔“ عقیلہ بھی پریشان ہو گئی۔\n”میں یہ سوچ کر پریشان ہو رہا ہوں کہ بچوں کی شاپنگ بھی نہیں ہو سکی اور بکرا بھی نہیں آ سکا۔“\n”اب پریشان مت ہوں، جو ہونا تھا، وہ ہو چکا۔غم کرنے سے رقم واپس نہیں آ سکتی۔“\n”تم ٹھیک کہہ رہی ہو۔“\n”اللہ جانتا ہے کہ تم نے کس نیت سے رقم جمع کی تھی، میں بھی گھر کے سودے سے بچت کرتی ہوں کہ قربانی کے لئے کچھ رقم جمع ہو جائے، لیکن اپنی کوشش میں ناکام رہتی ہوں۔\n”مجھے اندازہ ہے، تمہیں بھی قربانی کرنے کا بہت شوق ہے۔“\n”اللہ تعالیٰ سب کی سنتا ہے، کبھی ہماری بھی سن لے گا۔“ عقیلہ نے کہا۔\nچند دن بعد نبیل اور عقیلہ اس بات کو بھول گئے۔ان کے پاس اتنی اور رقم نہ تھی کہ وہ قربانی یا عید کی خریداری کا سوچتے۔تین دن عید میں باقی تھے کہ نبیل شام کے وقت گھر میں بکرا لے کر داخل ہوا۔\nعقیلہ اور بچے بکرا دیکھ کر حیران رہ گئے۔\n”ابا! یہ کس کا بکرا ہے؟“ بیٹے نے پوچھا۔\n”ارے بھئی ہمارا ہے اور کس کا ہو سکتا ہے۔“\n”سچ ابو!“ سلمان نے بے یقینی سے پوچھا:”اس سال ہمارے گھر میں بھی قربانی ہو گی؟“\nنبیل نے بکرے کو صحن میں باندھ دیا، بچے بکرے کے گرد جمع ہو گئے، اور اس کو ہاتھ لگا کر دیکھتے اور خوش ہوتے۔\n”لو بیگم! بچوں کے لئے عید کی خریداری اس رقم سے کر لینا۔“نبیل نے کئی بڑے نوٹ عقیلہ کی جانب بڑھائے۔\n”یہ سب کیا ہے؟“ عقیلہ نے بے یقینی سے پوچھا:”یہ بکرا اور رقم کہاں سے آئی؟ کیا جیب کترا پکڑا گیا ہے؟“\n”نہیں، ایسی بات نہیں ہے۔تمہیں یہ بات تو پتا ہے کہ پہلے میں جہاں کام کر رہا تھا، وہاں چند ماہ کی تنخواہ روک لینے پر میں نے کام چھوڑ دیا تھا۔\n”ہاں مجھے یاد ہے انسان پیسے کے لئے کام کرتا ہے اور جب پیسے ہی نہ ملیں تو پھر کام کرنے کا کیا فائدہ۔“عقیلہ نے کہا۔\n”آج صبح اسی ادارے سے فون آیا کہ ادارے کے مینیجر سے ملاقات کر لیں۔دل تو نہیں چاہ رہا تھا، لیکن چلا گیا۔مینیجر نے میری روکی ہوئی تنخواہ کی رقم جو پچاس ہزار روپے بنتی ہے، وہ دے دی۔یہ پیشکش بھی کی ہے کہ اگر میں جز وقتی کام کرنا چاہوں تو مجھے دگنی رقم دی جائے گی۔\n“نبیل نے بتایا۔\n”آپ نے پھر کیا کہا؟“\n”کہنا کیا ہے، پیشکش اچھی تھی،اس لئے ہامی بھر لی اور جو رقم ملی ہے، اس سے پہلی فرصت میں میں نے بکرا خرید لیا اور باقی بچ جانے والی رقم عید کی خریداری کے لئے تمہیں دے دی ہے۔“نبیل نے خوش ہوتے ہوئے کہا۔\n”بے شک اللہ تعالیٰ اپنے بندوں کی سنتا ہے۔ہمیں کبھی اس کی رحمت سے مایوس نہیں ہونا چاہیے۔“نبیل نے خوش ہوتے ہوئے کہا تو عقیلہ بھی مسکرا دی۔",
    "url": "https://www.urdupoint.com/kids/detail/moral-stories/niyyat-bakhair-2684.html?lang=ur"
  },
  {
    "story_id": "UP_0200",
    "story_title": "Rehaai - Article No. 2683",
    "story_text": "محمد نوید مرزا\nاکمل میٹرک کا طالب علم تھا، لیکن اپنی پڑھائی اور والدین اور اساتذہ کا احترام کرنے میں لاپروا سا تھا۔اکمل کو بگاڑنے میں زیادہ تر ہاتھ ان کے دادا تھا، جو ایک سرکاری ادارے سے ریٹائرڈ افسر تھے۔خود تو وہ تمام عمر پابندیوں میں رہتے ہوئے ملازمت کرتے رہے، لیکن اکمل کو انھوں نے بے جا لاڈ پیار کی وجہ سے خراب کر دیا تھا۔\nدادا اپنی پینشن سے اس کی ہر فرمائش کو پورا کرتے۔اکمل کے ماں باپ منع بھی کرتے، مگر دادا کو اپنے پوتے سے بہت پیار تھا۔یہی وجہ تھی کہ اکمل سارا دن کمپیوٹر اور موبائل میں گم رہتا۔اپنی پڑھائی کی طرف اس کی توجہ خاصی کم ہوتی جا رہی تھی۔\nایک دن اکمل اسکول سے واپس آنے کے لئے اپنی وین کا منتظر تھا کہ ایک ادھیڑ عمر شخص ایک وین سے اُتر کر اس کے قریب پہنچا۔\n”السلام و علیکم بیٹے!“ وہ شخص بولا۔\n”وعلیکم السلام۔“ اکمل نے لاپرواہی سے جواب دیا۔\n”کیسے ہو بیٹا!“ وہ شخص بولا۔\n”میں ٹھیک ہوں، لیکن آپ کون ہیں؟“ اکمل نے پوچھا۔\n”بات یہ ہے کہ تمہاری وین والے انکل آج نہیں آئیں گے، ان کی گاڑی میں کوئی بڑی خرابی ہو گئی ہے، اس لئے انھوں نے مجھے بھیجا ہے۔“ وہ شخص بولا۔\n”لیکن میں تو آپ کو جانتا ہی نہیں۔“ اکمل نے کہا۔\n”جاننے کی ضرورت نہیں، میرا کام تو تمہیں گھر تک پہنچانا ہے۔“ اس آدمی نے اتنا کہا اور موقع دیکھ کر اکمل کی ناک پر رومال رکھ دیا اور پھر اسے زبردستی وین میں ڈال لیا۔یہ اس گروہ کے لوگ تھے، جو بچوں کو اغوا کر کے نامعلوم مقام پر ایک کیمپ میں لے جاتے تھے۔یہ منظر وہاں کھڑا بابا یاسین دیکھ رہا تھا، جو وہاں بسکٹ اور ٹافیوں کا ٹھیلا لگاتا تھا۔\nاس نے اغواکاروں کی گاڑی کا نمبر نوٹ کر لیا تھا۔پھر اس نے اِدھر اُدھر دیکھا تو دور اسے پولیس کی گاڑی کھڑی نظر آئی۔اس نے فوراً بھاگ کر انھیں بچے کے اغوا ہونے کی بات بتائی۔پولیس فوری طور پر حرکت میں آ گئی، لیکن اس دوران وین والا غائب ہو چکا تھا۔شہر میں ایک ماہ میں اغوا کی یہ پانچویں واردات تھی۔\nجب اکمل کے گھر والوں کو اس کے اغوا کی خبر ملی تو ان کے اوسان خطا ہو گئے۔\nاکمل کی والدہ کا تو رو رو کر بُرا حال تھا۔\nاُدھر اکمل کو کچھ ہوش آیا تو اس نے وین کو تیزی سے پہاڑوں کے درمیان بنی سڑک سے گزرتے ہوئے دیکھا۔\n”یہ․․․․․تم مجھے کہاں لیے جا رہے ہو! مجھے اپنے گھر جانا ہے۔“ اکمل نے غصے میں آ کر کہا۔\n”ہم تمہیں ایک نئے گھر لے کر جا رہے ہیں۔“ ایک اغوا کار نے کہا۔\n”نہیں مجھے صرف اپنے گھر جانا ہے۔\n“ اکمل غصے سے بولا۔\n”چپ رہو، ورنہ مار کھاؤ گے۔“ دوسرے اغواکار نے ڈانٹ کر کہا۔\n”میں چلتی ہوئی گاڑی سے چھلانگ مار دوں گا۔“ اکمل نے کہا اور دروازے کی طرف ہاتھ بڑھایا۔اسی لمحے میں ایک اغواکار نے اسے اپنی طرف کھینچا اور زور دار تھپڑ رسید کیا۔اکمل سہم گیا۔دوسرے اغواکار نے اس کی ناک پر کپڑا رکھا جس کے بعد وہ دوبارہ بے ہوش ہو گیا۔\nاکمل کو ہوش آیا تو وہ ایک کمرے کے فرش پر لیٹا ہوا تھا اور اس کے چاروں طرف اس کے ہم عمر بچے بیٹھے ہوئے تھے۔اکمل ان بچوں سے کچھ پوچھنا ہی چاہتا تھا کہ دروازہ کھلا اور دو افراد اندر داخل ہوئے ان کے ہاتھوں میں کھانے کی ایک ایک ٹرے تھی، جس میں رکھی ہوئی چھوٹی چھوٹی کٹوریوں میں پتلی پتلی دال اور موٹی موٹی روٹیاں تھیں۔ہر بچے کی ایک روٹی تھی۔\nانھوں نے وہ تمام کھانا بچوں کے آگے رکھ دیا اور خاموشی سے چلے گئے۔اکمل کے سامنے بھی دال روٹی پڑی تھی۔اسے شدید بھوک لگ رہی تھی۔اس نے ایک لقمہ منہ میں ڈالا اور تھوک دیا۔\n”یہ تو بہت بدذائقہ ہے۔“وہ چلایا۔\n”یہاں تو یہی ملتا ہے بھائی!“ ایک لڑکے نے کمزور سی آواز میں کہا۔\nمجبوراً اکمل کو وہ کھانا خالی پیٹ میں اُتارنا پڑا۔\nاکمل کے علاوہ باقی لڑکوں نے بھی کھانا کھایا۔ایک لڑکا کونے میں رکھے ہوئے مٹکے سے پانی لایا اور اکمل کے آگے رکھ دیا۔اکمل نے غٹاغٹ پانی پی لیا۔کھانے کے بعد ہونے والی باتوں سے اسے معلوم ہو گیا تھا کہ وہ ان سب بچوں کے ساتھ بیگار کیمپ میں ہے۔اسی طرح ساتھی بچوں کے ساتھ باتیں کرتے ہوئے اسے نیند آ گئی۔\nصبح چھے بجے ہی اسے اور دوسرے بچوں کو اُٹھا دیا گیا۔\nانھیں سوکھی ڈبل روٹی اور چائے دی گئی۔پھر انھیں ایک بند گاڑی میں بیٹھا کر نامعلوم مقام پر لے جایا گیا۔جہاں ہر طرف پہاڑ ہی پہاڑ تھے۔ان سب کو ایک جگہ پر پتھر توڑنے کے کام پر لگا دیا گیا۔اس طرح کئی دن گزر گئے۔اکمل روزانہ بچوں کے ساتھ آتا اور مزدوری کرتا رہا۔\nاکمل کے والدین سخت پریشان تھے۔پولیس سارے شہر میں اکمل اور دوسرے بچوں کو تلاش کر رہی تھی۔\nبابا یاسین کے بتائے ہوئے گاڑی کے نمبر پر کافی جستجو کے بعد مالک کو ڈھونڈ لیا گیا تھا۔اس کی گاڑی گھر کے باہر سے چوری کی گئی تھی ،جس کی رپورٹ تھانے میں درج تھی۔اب پولیس پوری طرح ناامید ہو چکی تھی اور بچوں کے والدین انتہائی مایوس اور پریشان تھے۔\nاکمل کو وہاں کام کرتے ہوئے بیس دن گزر چکے تھے۔بچوں کی نگرانی کے لئے ایک شخص امیر علی سارا دن ان کے ساتھ ہوتا تھا۔\nوہ بہت کم بولتا تھا۔ایسا لگتا تھا جیسے یہ سب کچھ خاموشی سے دیکھ کر کُڑھ رہا ہو۔اسے بھی ورغلا کر یہاں لایا گیا تھا۔دنیا میں اس کا کوئی نہیں تھا۔اس نے خود کو حالات کے حوالے کر دیا تھا۔اسے گروہ کے کسی آدمی سے کوئی دلچسپی نہیں تھی، لیکن ظاہر ایسے کرتا تھا، جیسے وہ دل و جاں سے ان کے ساتھ ہے۔گروہ کے سب لوگ اس پر پورا بھروسا کرتے تھے، لیکن وہ کسی ایسے موقعے کے انتظار میں تھا کہ یہاں سے سب بچوں کو لے کر فرار ہو جائے۔\nبہ ظاہر بچوں پر کڑی نظر رکھتا، مگر دل میں ان کے لئے بڑی نرمی تھی۔\nایک روز کسی بڑی واردات کے لئے وہ سب اکٹھے روانہ ہوئے اور امیر علی سے کہا کہ بچوں کو کمرے میں بند کر کے اچھی طرح دھیان رکھے۔ان سب کے جانے کے بعد امیر علی نے سب بچوں کو آزاد کیا اور انھیں دشوار گزار پہاڑی راستوں سے گزار کر بڑی سڑک تک لے آیا۔تمام بچے تھکے ہوئے ہونے کے باوجود ایک عزم سے دوڑتے رہے۔\nآخر کچھ انتظار کے بعد انھیں ایک ٹرک اپنی طرف آتا ہوا دکھائی دیا۔\nانھوں نے اسے روکا اور اپنی مصیبت سے آگاہ کیا۔ٹرک والا ہمدرد انسان تھا۔لہٰذا اس نے سب کو بیٹھا لیا۔تقریباً دو گھنٹے بعد وہ شہر کے ایک تھانے میں موجود تھے۔سب بچوں کے گھروں میں اطلاع دی جا چکی تھی۔پولیس کی بھاری نفری غیر آباد علاقے کی طرف روانہ ہو چکی تھی۔ان کے ساتھ امیر علی بھی تھے۔ان کی نشاندہی پر بردہ فروشوں کے ٹھکانے پر چھاپہ مارا گیا۔کئی مجرم پکڑے گئے اور ان کے ذریعے باقی مجرموں کو بھی کی تلاش کر لیا گیا۔سب بچے اپنے اپنے والدین کے گھر پہنچا دیے گئے۔",
    "url": "https://www.urdupoint.com/kids/detail/moral-stories/rehaai-2683.html?lang=ur"
  },
  {
    "story_id": "UP_0201",
    "story_title": "Phoolon Wala Rasta - Article No. 2682",
    "story_text": "نذیر انبالوی\nچچا رحمت محلے بھر کے چچا تھے۔چھوٹے تو چھوٹے، اُن کی عمر سے بڑے بھی انھیں چچا ہی کہتے تھے۔اللہ تعالیٰ نے انھیں اولاد کی نعمت سے محروم رکھا تھا۔وہ ایک سرکاری دفتر میں ملازم تھے۔قناعت کے ساتھ زندگی بہت اچھی گزر رہی تھی۔محلے میں خوشی اور غم کے موقع پر چچا رحمت پیش پیش ہوتے۔کوئی بیمار پڑ جاتا تو اُسے ڈاکٹر کے پاس لے جانے میں مدد کرتے۔\nمحلے والوں کے لئے ان کی موجودگی کسی رحمت سے کم نہ تھی۔چچا رحمت جس دفتر میں کام کرتے تھے۔کچھ عرصے پہلے ایک ایسا افسر تبادلہ ہو کر آیا، جو ہر سائل سے کام کرنے کے لئے نذرانہ طلب کرتا تھا۔وہ چاہتا تھا کہ اس کے ماتحت ملازمین خود بھی پیسے کمائیں اور اس کے لئے بھی پیسے اکٹھے کریں۔کچھ ملازمین تو اپنے افسر کے رنگ میں رنگ گئے، مگر رحمت چچا اپنے اصولوں پر چلنے کے عادی تھے۔\nوہ نیکی کے راستے پر چلتے رہے۔افسر بھلا اسے ماتحت کو کیوں کر پسند کرتا۔انھیں بدنام کرنے کے لئے ان پر رشوت لینے کا جھوٹا الزام لگا دیا گیا۔بات اوپر تک گئی۔سرکار کی طرف سے معاملے کی چھان بین کرنے کے لئے کمیٹی بنا دی گئی۔اس عرصے میں چچا رحمت کو معطل کر دیا گیا۔محلے والوں کو جب معاملے کا علم ہوا تو سب مل کر کمیٹی کے سامنے پیش ہو گئے۔کمیٹی کے سربراہ نے محلے والوں کی زبانی چچا رحمت کی شرافت کے قصے سنے تو اس نے کہا:”یہ محلے کا نہیں محکمہ کا معاملہ ہے، میں تفتیش کر رہا ہوں، اگر رحمت صاحب بے گناہ ثابت ہوئے تو انھیں ملازمت پر بحال کر دیا جائے گا۔\nمحلے والے اپنا موقف بیان کر کے وہاں سے چلے گئے۔چچا رحمت کو اس وقت حیرت کا جھٹکا لگا تھا۔جب اس رشوت خور افسر ریاض الدین نے انھیں فون کیا۔اسکرین پر نمبر دیکھ کر چچا رحمت نے علیک سلیک کی۔افسر نے پوچھا:”کیا تم کل میری کوٹھی پر آ سکتے ہو؟“\n”جی سر! حاضر ہو جاؤں گا۔“ چچا رحمت نے جواب دیا۔\nدوسرے دن صبح دس بجے اپنے افسر کی کوٹھی کے سامنے موجود تھے۔\nگھنٹی بجانے پر چوکیدار گیٹ پر آیا۔افسر نے رحمت کے بارے میں اسے پہلے ہی بتا دیا تھا۔چچا رحمت کو ایک بڑے ڈرائنگ روم میں پہنچا دیا گیا۔وہ صوفے پر بیٹھے افسر کے آنے کا انتظار کر رہے تھے کہ ایک لڑکا اچانک کمرے میں داخل ہوا۔اُس کی نظر رحمت چچا پر پڑی تو وہ بے اختیار بولا:”آپ، آپ یہاں میری شکایت کرنے آئے ہیں۔“\n”میں کچھ سمجھا نہیں۔\n“ چچا رحمت لڑکے کو پہچان نہیں پائے تھے۔\n”میں تیمور ہوں، تیمور ریاض۔وہی تیمور جسے۔“ تیمور ابھی اتنا ہی کہہ پایا تھا کہ ریاض الدین ڈرائنگ روم میں داخل ہوا۔\nاس نے تیمور کو دیکھتے ہی سخت لہجے میں پوچھا:”تم یہاں کیا کر رہے ہو؟“\n”میں اپنی کتاب لینے آیا تھا۔“ تیمور نے میز سے اپنی کتاب اُٹھاتے ہوئے چچا رحمت پر نگاہ ڈالی۔\nخوف کے مارے تیمور کا دل دھک دھک کر رہا تھا۔اس نے ڈرائنگ روم سے باہر جاتے ہوئے دو بار مڑ کر چچا رحمت کی طرف دیکھا۔\n”میں نے تمہیں اس لئے یہاں بلایا ہے کہ کیوں اپنی نوکری کے پیچھے ہاتھ دھو کر پڑے ہو، ویسا ہی کرو جیسا سب کر رہے ہیں، انکوائری کمیٹی کبھی تمہارے حق میں فیصلہ نہیں دے گی،کیونکہ․․․․“\nچچا بے ساختہ بولے:”کیونکہ وہ سب آپ کے ساتھ ملے ہوئے ہیں۔\nرحمت چچا کی بات سن کر ریاض الدین نے کہا:”آدمی تم ٹیڑھے ہو، عقل کا تقاضا یہی ہے کہ وہی کرو جیسا میں کہتا ہوں، اگر وہی کرو گے جو میں چاہتا ہوں تو سب کچھ ٹھیک ہو جائے گا، سوچ لو، ایسا سنہری موقع بار بار تمہیں نہیں ملے گا۔سوچ لو، اچھی طرح سوچ لو۔“\n”میں نے سوچ لیا ہے کہ․․․․“\n”کہ وہی کرو گے جیسا میں کہہ رہا ہوں۔\n“ ریاض الدین نے چچا رحمت کی بات درمیان سے اُچک لی۔\n”میں نے سوچ لیا ہے کہ میں وہی کروں گا جیسا کرنے کا حکم میرے اللہ اور پیارے نبی ﷺ نے دیا ہے، میں حلال روزی کماؤں گا۔کسی صورت حرام نہیں کھاؤں گا۔“ چچا رحمت یہ کہہ کر باہر جانے کے لئے اُٹھے تو ریاض نے تلخ انداز میں کہا:”تم جیسے لوگ ترقی نہیں کر سکتے،میں تو چاہتا تھا کہ تمہاری نوکری بچ جائے تم خود اپنی نوکری کے دشمن بنے بیٹھے ہو، تم پر لگایا گیا جھوٹا الزام سچ ثابت ہو جائے گا۔\nچچا رحمت اپنی جگہ سے اُٹھے تو ایک آواز ان کے کانوں میں پڑی:”آپ رک جائیے۔“\nیہ آواز ریاض الدین کے بیٹے تیمور کی تھی۔ریاض الدین نے گھور کر اپنے بیٹے کی طرف دیکھا۔چچا رحمت کے اُٹھتے قدم رک گئے۔تیمور ریاض کوئی وقت ضائع کیے بغیر بولا:”پاپا! آپ ٹھیک نہیں کر رہے، یہ سچے اور اچھے انسان ہیں، یہ میرے محسن ہیں۔“\n”تمہارے محسن!“ ریاض الدین نے دہرایا۔\n”جی انھوں نے مجھ پر احسان کیا ہے۔چند دن پہلے میں شام کے وقت اکیڈمی سے چھٹی کے بعد اپنے دوستوں کے ساتھ پارک میں بیٹھا سگریٹ پی رہا تھا۔“\n”تم اور سگریٹ نوشی کر رہے تھے۔“ ریاض الدین کو یقین ہی نہیں آ رہا تھا کہ اس کا بیٹا سگریٹ بھی پی سکتا ہے۔”میں آج بھی سگریٹ نوشی کر رہا ہوتا اگر یہ فرشتہ صفت انسان پارک میں نہ آتے۔\nانھوں نے محبت بھرے انداز میں مجھے اور میرے دوستوں کو سمجھایا۔ان کی باتوں میں اتنا اثر تھا کہ سب نے سگریٹ پارک میں پھینک کر اُسے پاؤں تلے کچل دیے۔وہ دن اور آج کا دن، نہ میں نے اور نہ میرے دوستوں نے کبھی سگریٹ کو ہاتھ لگایا ہے۔اب تو آپ نے مجھے پہچان لیا ہو گا۔آپ میرے محسن ہیں۔آپ کے سمجھانے پر میں سگریٹ نوشی جیسی بُری لت سے بچ گیا ہوں۔\n“ یہ کہہ کر تیمور ریاض نے آگے بڑھ کر چچا رحمت کا ہاتھ محبت سے چوم لیا۔\nڈرائنگ روم میں کچھ دیر خاموشی چھائی رہی، پھر اس سکوت کو ریاض الدین نے یہ جملہ کہہ کر توڑا:”آپ میرے بھی محسن ہیں،میرے بیٹے کو سگریٹ نوشی جیسی عادت سے بچا کر آپ نے مجھ پر احسان کیا ہے، ورنہ کچھ دنوں بعد وہ اس سے بھی آگے بڑھ سکتا تھا۔میں اپنے کیے پر نادم ہوں ،معذرت چاہتا ہوں۔\nیہ کہتے ہوئے ریاض الدین کی آواز بھر گئی۔تم سے آپ تک کے سفر میں جو تکلیف چچا رحمت کو برداشت کرنی پڑی تھی، انھوں نے وہ تکالیف بھلا کر ریاض الدین کو دیکھ کر کہا:”مجھے شرمندہ نہ کریں۔بس گزارش یہی ہے کہ پُرخار راستوں پر مت چلیں، پھولوں والے راستے کا انتخاب کریں۔“\nریاض الدین نے کہا:”آپ کل سے دفتر آ جائیے، آپ مجھے بدلا ہوا انسان پائیں گے۔“",
    "url": "https://www.urdupoint.com/kids/detail/moral-stories/phoolon-wala-rasta-2682.html?lang=ur"
  },
  {
    "story_id": "UP_0202",
    "story_title": "Nafarman - Article No. 2681",
    "story_text": "آہلہ نور، کراچی\nسمیع اور سمیر دونوں بھائی تھے۔ان کی نانی کا گھر جنگل کے قریب تھا۔وہ ہر سال چھٹیوں میں نانی اماں کے گھر ایک ماہ گزارنے آتے تھے۔نانی اماں انھیں دیکھ کر بے حد خوش ہوتیں، مگر وہ جب وقت بے وقت گھر سے باہر نکل جاتے تو نانی اماں بے حد پریشان ہو جاتی تھیں۔اب نانی اماں نے انھیں سختی سے باہر جانے سے منع کیا تھا چونکہ جنگل قریب تھا اور وہ دونوں جنگل کا ہی رُخ کرتے تھے۔\nنانی اماں کو یہ ڈر لگا رہتا کہ کہیں کوئی جنگلی جانور بچوں کو کوئی نقصان نہ پہنچا دے، لیکن سمیع اور سمیر نے نانی اماں کی بات کو کوئی اہمیت نہ دی اور شام کے وقت چپکے سے نکل کر جنگل میں جا پہنچے۔\nآج ہوا تیز چل رہی تھی۔وہ دونوں خطرے سے بے خبر باتیں کرتے ہوئے جنگل کے وسط میں پہنچ گئے۔\nاچانک ہی ایک دیو ہاتھ میں گرز لیے ان کے سر پر پہنچ گیا، دونوں کی گھگی بن گئی۔\nساتھ ہی دیو نے ایک زور دار قہقہہ لگایا جس کی آواز سے آس پاس کے جانور بھی بھاگ کھڑے ہوئے۔پرندے اُڑ گئے۔\nسمیع اور سمیر کی تو خوف سے بُری حالت ہو رہی تھی۔انھیں نانی اماں کی نصیحتیں یاد آ رہی تھی، مگر اب تو کچھ نہیں ہو سکتا تھا، انھیں نافرمانی کی سزا ملنی تھی۔\n”سمیع، سمیر! کہاں ہو تم دونوں؟“ نانی اماں پڑوس کے لڑکے کے ساتھ لالٹین لیے جنگل میں دونوں کو تلاش کر رہی تھیں کہ اچانک جنگل کے وسط میں دونوں بے ہوش پڑے نظر آئے۔نانی اماں نے دونوں کو ہلایا تو دونوں ہوش میں آ کر رونے لگے اور نانی اماں سے آئندہ اکیلے گھر سے باہر جانے سے توبہ کی اور نانی اماں سے معافی مانگنے لگے۔ان کی حالت دیکھ کر نانی اماں نے بھی دونوں کو معاف کر دیا۔",
    "url": "https://www.urdupoint.com/kids/detail/moral-stories/nafarman-2681.html?lang=ur"
  },
  {
    "story_id": "UP_0203",
    "story_title": "Aqalmand Lakarhara - Article No. 2680",
    "story_text": "ثروت خان\nایک بادشاہ نے ملک بھر میں کچھ عجیب سا اعلان کروایا کہ جو بھی بادشاہ کو اپنی ایسی تین خواہش بتائے، جسے پوری کر کے بادشاہ کو سچی خوشی حاصل ہو۔اگر ایسا نہ ہوا تو اس شخص کو قید کر لیا جائے گا، جبکہ جیتنے والے کو ایک ہزار سونے کی اشرفیاں انعام میں دی جائیں گی۔گاؤں میں ایک عقلمند لکڑہارا رہتا تھا۔لوگوں نے اسے مقابلے کا مشورہ دیا جسے لکڑہارے نے پسند کیا۔\nبے شمار لوگوں نے کوشش کی، مگر ناکام رہے۔ان سب کو بادشاہ نے قید خانے میں ڈال دیا۔جب لکڑہارے کی باری آئی تو وہ آداب بجا لانے کے بعد بولا:”حضورِ والا! میری پہلی خواہش یہ ہے کہ میں آپ کو اپنی تمام خواہش ایک ساتھ نہ بتاؤں، بلکہ ایک ایک کر کے بتاؤں۔“ بادشاہ نے قبول کر لیا۔\n”میری دوسری خواہش یہ ہے کہ میں حضورِ والا کو ایک مہینے کے لئے قید خانے میں ڈال دوں۔\nیہ سنتے ہی بادشاہ آگ بگولہ ہو گیا، لیکن چونکہ بادشاہ نے تمام درباریوں کے سامنے وعدہ کر چکا تھا، لہٰذا دو سپاہیوں نے بادشاہ کو پکڑ کر قید خانے میں ڈال دیا۔چونکہ اب بادشاہ دربار میں نہیں تھا، لہٰذا وزیر نے اس سے تیسری خواہش پوچھی۔\nلکڑہارے نے کہا:”وزیرِ محترم! میں آپ کو اپنی تیسری خواہش ایک گھنٹے بعد بتاؤں گا۔وزیر اس کی بات مان گیا۔\nایک گھنٹہ گزرنے کے بعد اس نے کہا:”میری تیسری خواہش یہ ہے کہ بادشاہ سلامت کو عزت کے ساتھ قید خانے سے واپس لایا جائے۔قید خانے سے نکلنے کے بعد تو بادشاہ کی خوشی کی کوئی انتہا نہیں رہی وہ سمجھ گیا کہ لکڑہارا بہت ذہین ہے۔اس نے باقی لوگوں کو بھی رہا کر دیا اور لکڑہارے کو ایک ہزار سونے کی اشرفیوں کے علاوہ اپنا مشیر بھی بنا لیا۔",
    "url": "https://www.urdupoint.com/kids/detail/moral-stories/aqalmand-lakarhara-2680.html?lang=ur"
  },
  {
    "story_id": "UP_0204",
    "story_title": "Meri Parwaz - Article No. 2679",
    "story_text": "بشریٰ ذیشان\nہوائیں اپنے زور پر مجھے اُڑائے لئے جا رہی تھیں۔یہ ہلکی ہلکی پرواز مجھے بہت اچھی لگ رہی تھی۔اچانک ہوا نے مجھے ایک ٹوٹی پھوٹی کھڑکی پر چھوڑ دیا۔ایک دس، گیارہ سال کا بچہ ناشتہ کرنے میں مصروف تھا۔اس کا ناشتہ صرف ایک باسی روٹی اور چائے پر مشتمل تھا۔چائے کی رنگت بتا رہی تھی کہ اس میں برائے نام ہی دودھ ڈالا گیا ہے۔\nبچے نے جلدی جلدی روٹی ختم کی اور چائے پی کر الحمدللہ کہتے ہوئے اُٹھ گیا۔\n”اماں! دعا کرنا کہ آج زیادہ لوگ جوتے پالش کے لئے آئیں۔“ بچے نے ایک پرانا سا بیگ اُٹھاتے ہوئے کہا۔\nہوا کا ایک اور تیز جھونکا آیا اور مجھے اس ٹوٹی ہوئی کھڑکی سے لے اُڑا۔کچھ دیر ہوا کے زور پر اوپر نیچے اُڑتا رہا، پھر ایک کھڑکی کی جالی میں آ کر پھنس گیا۔\nیہ کھڑکی پہلی کھڑکی کی طرح ٹوٹی پھوٹی نہیں تھی، بہت خوبصورت تھی، بلکہ پورا گھر ہی بہت خوبصورت تھا۔اندر میز پر ناشتہ لگا ہوا تھا۔انڈے، ڈبل روٹی، پراٹھے، جیم، مکھن، جوس اور نہ جانے کیا کیا تھا۔گھر کے تمام افراد ناشتہ کرنے میں مصروف تھے، سوائے ایک دس سالہ بچے کے، جو کرسی پر ناراض بیٹھا تھا۔\n”مجھے یہ نہیں کھانا، مجھے زنگر برگر کھانا ہے۔\n“ بچہ منہ بسورتے ہوئے کہہ رہا تھا۔\n”بیٹا! اس وقت زنگر برگر نہیں ملتے، دیکھو! یہ مینگو جام ہے۔آپ کو پسند ہے نا․․․․․یہ بہت مزے کا ہے۔“اس کی ماں اسے جام سلائس کھانے کے لئے راضی کر رہی تھی۔پتا نہیں کہ وہ جام سلائس کھانے پر راضی ہوا یا نہیں، کیونکہ ہوا مجھے ایک بار پھر اُڑا لے گئی تھی۔ہوا کا زور کچھ کم ہوا اور میں آہستہ آہستہ زمین پر آ گیا۔\nیہ کسی دودھ والے کی دکان کا دروازہ تھا۔\n”او ناصر! دو لیٹر پانی زیادہ ملانا آج دودھ کم ہے۔“\n”اچھا صاحب! ابھی ملائے دیتا ہوں۔“\n”اور ہاں! آج ہوا بہت چل رہی ہے۔دکان کے سامنے کافی کچرا آ گیا ہے ذرا اچھی طرح سے جھاڑو لگانا۔“\n”اچھا صاحب! ابھی لگاتا ہوں۔“ ناصر نے دودھ میں پانی ملاتے ہوئے کہا۔\nناصر نے جھاڑو لگائی اور مجھ سمیت تمام کچرا کوڑے دان میں ڈال دیا۔یہاں میرے ہوائی سفر کا اختتام ہوا۔کبوتر کے بازوؤں سے جھڑنے کے بعد میرا یہ سفر خاصا دلچسپ اور تجرباتی تھا۔",
    "url": "https://www.urdupoint.com/kids/detail/moral-stories/meri-parwaz-2679.html?lang=ur"
  },
  {
    "story_id": "UP_0205",
    "story_title": "Mazdoor Par Zulm - Article No. 2678",
    "story_text": "بسمہ گل کھوسا، سکھر\nمبشر ایک فیکٹری میں کام کرتا تھا۔وہ اپنے گھر کا واحد کمانے والا تھا۔بیوی بچے، بوڑھے والدین کی ذمے داری بھی مبشر پر تھی۔وہ کم تنخواہ پر فیکٹری میں پندرہ سالوں سے کام کر رہا تھا۔\nمبشر نے ایک دن فیکٹری کے مالک سے کہا کہ مجھے آپ کی فیکٹری میں کام کرتے ہوئے پندرہ سال ہو چکے ہیں، مگر مجھے قانونی حقوق نہیں مل سکے ہیں، جن میں مستقل ملازمت، تنخواہوں میں اضافہ اور بہت سی مراعات شامل ہیں، مجھے آپ نہیں دے رہے ہیں۔\nاس مہنگائی کے دور میں کم تنخواہ پر گزر بسر میں مشکل ہوتی ہے۔آپ میری تنخواہ بڑھا دیں۔مہربانی ہو گی۔فیکٹری کے مالک نے کہا:”تمہیں کام کرنا ہے تو کرو، نہیں کرنا تو فیکٹری سے نکل جاؤ اور بہت سے ہنرمند مجھے مل جائیں گے۔\nمبشر نے کہا:”میں آپ سے اپنا حق مانگ رہا ہوں۔“اس بات پر فیکٹری مالکان نے اسے فیکٹری سے نکال دیا اور کہا کہ ہمیں تمہاری ضرورت نہیں ہے۔\nمبشر یہ سن کر بہت افسردہ ہو گیا:”یہ ظلم نہ کریں، میں ایک غریب آدمی ہوں۔میرے گھر میں کوئی کمانے والا نہیں ہے۔میرے چھوٹے چھوٹے بچے ہیں مجھ پر رحم کرو۔\nفیکٹری مالکان کو مبشر پر کوئی رحم نہیں آیا۔اس نے مبشر کو فیکٹری سے دھکے دے کر باہر نکال دیا۔\nمبشر نے جاتے ہوئے فیکٹری مالکان سے روتے ہوئے کہا:”آپ مجھ پر ظلم کر رہے ہیں۔\nمیں غریب ہوں، کچھ نہیں کر سکتا، مگر میں جاتے جاتے اپنا فیصلہ اللہ کی عدالت میں چھوڑ کر جا رہا ہوں۔“یہ کہہ کر مبشر چلا گیا۔کچھ ہی دن بعد پتا چلا کہ جس فیکٹری میں مبشر کام کرتا تھا، اس فیکٹری میں شارٹ سرکٹ سے آگ لگ گئی، جس سے ساری فیکٹری جل کر راکھ ہو گئی اور فیکٹری کے مالک کا بہت بڑا نقصان ہو گیا تھا۔\nخدا جانے فیکٹری مالکان کو اس دن احساس اور ندامت ہوئی یا نہیں کہ کاش! ہم مبشر پر ظلم نہیں کرتے تو آج ہم پر بھی اللہ کی طرف سے سزا نہیں ملتی۔",
    "url": "https://www.urdupoint.com/kids/detail/moral-stories/mazdoor-par-zulm-2678.html?lang=ur"
  },
  {
    "story_id": "UP_0206",
    "story_title": "Aitmaad - Article No. 2677",
    "story_text": "حافظ عبدالرحمن یوسف، کراچی\nوانیہ ایک بہت اچھی بچی تھی۔وہ ماں باپ کی فرمانبردار تھی۔ہر ایک کا کہا مانتی تھی، مگر اس کے ساتھ ایک مسئلہ تھا۔اس کے اندر ذرا سا بھی اعتماد نہیں تھا۔وہ بھرے مجمع کے سامنے جانے سے گھبراتی تھی۔اس کے اساتذہ کرام نے اسے کئی بار مجمع میں تقریر کرنے کو کہا، مگر وہ بھرے مجمع کے سامنے ایک لفظ بھی نہیں بول سکتی تھی۔\nوانیہ کی اسلامیات کی ٹیچر نے اسکول چھوڑ دیا تھا۔ان کی جگہ ایک اڈھیر عمر کے سر، جن کا نام محمد علی تھا، اسلامیات پڑھانے کے لئے آئے تھے۔وہ بہت غصے والے، مگر وہ بہت تجربہ کار استاد تھے۔وہ اپنے طالب علموں کو گرتا ہوا نہیں دیکھنا چاہتے تھے۔جب سے انھیں معلوم ہوا کہ ان کی جماعت پنجم کی طالبہ وانیہ کے اندر اعتماد نہیں ہے تو انھوں نے اس کے اندر سوئے ہوئے اعتماد کو جگانے کا فیصلہ کیا۔\nدس اگست کا دن تھا۔اسکول میں جشن آزادی کی تقریب کے لئے تیاریاں ہو رہی تھی۔سر محمد علی نے وانیہ کو اسٹاف روم میں بلایا۔وانیہ ڈرتے ڈرتے کمرے میں داخل ہوئی۔سر نے اس سے کہا:”اس بار تمہیں یومِ آزادی کے دن تقریر کرنی ہو گی۔“\nوانیہ سر کی بات سن کر گھبرا گئی:”سر․․․․․میں ت۔ت۔تقریر نہیں کر۔رر سکتی۔ی۔“\nسر نے کہا:”میں نے جو کہہ دیا، سو کہہ دیا، اب جاؤ اور تیاری کرو۔\nوانیہ بے چاری پریشان ہو گئی۔اس نے گھر جا کر اپنی امی کو بتایا۔امی نے کہا:”بیٹا! یہ تو اچھی بات ہے۔چلو اب تقریر کرنے کی تیاری کرو۔وقت نہ ضائع کرو۔“\nآج 14 اگست کا دن تھا۔وانیہ کی امی نے اسے اچھی طرح تقریر کی تیاری کروائی تھی، مگر پھر بھی وہ تھوڑا تھوڑا گھبرا رہی تھی۔ٹیچر اب تقریر کرنے والوں کے نام لینے والی تھیں۔وانیہ کا دل دھک دھک ہونے لگا۔\nاتفاق سے مس نے سب سے پہلا نام وانیہ کا ہی لیا۔سر محمد علی نے مس کو وانیہ کا پہلا نام لکھنے کو کہا تھا۔وانیہ ڈرتے ڈرتے اسٹیج پر آئی اور تقریر کرنے لگی۔تقریر کرتے ہوئے اس کے پاؤں بری طرح کانپ رہے تھے، مگر وانیہ نے اتنی زبردست تقریر کی کہ تقریر کے مقابلے میں وہ سب سے آگے رہی۔سب نے اس کی حوصلہ افزائی کی، کیونکہ یہ اس کی پہلی تقریر تھی۔سر محمد علی کو بہت خوشی ہوئی۔اس کے بعد سے وانیہ کو اسکول کی سرگرمیوں میں حصہ لینے میں مزہ آنے لگا۔اب اگر اسے کسی بھی مقابلے میں حصہ لینے کے لئے کہنا نہیں پڑتا تھا۔\nجب بھی سر محمد علی سے اس کی بات ہوتی ہے تو وہ ان کا شکریہ ادا کرتی۔اگر وہ اس وقت وانیہ پر سختی نہ کرتے تو اس کے اندر اعتماد نہ پیدا ہوتا۔",
    "url": "https://www.urdupoint.com/kids/detail/moral-stories/aitmaad-2677.html?lang=ur"
  },
  {
    "story_id": "UP_0207",
    "story_title": "Sheep And Wolves - Article No. 2676",
    "story_text": "محمد حارث، ساہیوال\nساتھیو! ایک جنگل کے بڑے حصے پر بھیڑیوں کی حکومت قائم تھی اور دوسرے چھوٹے سے حصے پر بھیڑوں کی حکمرانی تھی۔اکثر دونوں میں کسی نہ کسی بات پر لڑائی ہو جاتی۔بھیڑیے خونخوار اور طاقتور تھے، اس لئے بھیڑوں نے اپنی حفاظت کے لئے کتے پال رکھے تھے۔جب بھیڑیے ان پر حملہ کرتے تو یہ کتے ان کا مقابلہ کرتے اور بھیڑیوں کو بھگا دیتے۔\nکتوں کی وجہ سے بھیڑیں محفوظ تھیں۔\nجب بھیڑیوں اور بھیڑوں کو آپس میں لڑتے لڑتے ایک مدت گزر گئی تو جنگل کے چند دوسرے بڑے جانوروں نے بیچ میں پڑ کر دونوں میں صلح کرا دی۔طے پایا کہ دونوں طرف سے ایسی ضمانت دی جائے کہ امن قائم رہے۔بھیڑیوں نے تجویز پیش کی کہ وہ اپنی جان سے زیادہ عزیز بچے ضمانت کے طور پر بھیڑوں کے سپرد کریں گے اور بھیڑیں اپنے کتے ہمارے حوالے کر دیں۔\nیہ بات بھیڑوں کو پسند آئی اور معاہدہ طے پا گیا۔بھیڑوں نے اپنے کتے بھیڑیوں کو دے دیے اور بھیڑیوں نے اپنے بچے بھیڑوں کے حوالے کر دیے۔ابھی تو تھوڑی ہی دیر گزری تھی کہ بھیڑیوں کے بچوں نے اپنی ماؤں کو یاد کر کے رونا اور چیخنا چلانا شروع کر دیا۔ان کی آواز سن کر بھیڑیے دوڑے دوڑے آئے اور غصے میں بھیڑوں سے کہا کہ تم نے صلح کی خلاف ورزی کی ہے۔\nآخر ہمارے بچوں کو کیوں مار رہی ہو؟\nبھیڑوں نے ایک زبان ہو کر کہا:”نہیں جناب!ایسا نہیں ہے یہ تو خود ہی چیخ پکار کر رہے ہیں۔انھوں نے ہماری نیندیں حرام کر دی ہیں۔“\nبھیڑیوں نے چیخ کر جواب دیا:”یہ کیسے ہو سکتا ہے؟ یہ تو جبھی چیخیں چلائیں گے جب انھیں تکالیف پہنچائی جائے گی۔“ یہ کہہ کر انھوں نے فوراً معاہدہ توڑ دیا اور مل کر بھیڑوں پر حملہ کر دیا۔کتے ان کے پاس نہیں تھے، جو ان کی حفاظت کرتے۔ذرا سی دیر میں بھیڑیے ساری بھیڑوں کو مار کر کھا گئے۔",
    "url": "https://www.urdupoint.com/kids/detail/moral-stories/sheep-and-wolves-2676.html?lang=ur"
  },
  {
    "story_id": "UP_0208",
    "story_title": "Majboor Mujrim - Article No. 2675",
    "story_text": "زنیرا فرید احمد\nچچا رحیمو ایک مہربان آدمی تھے۔ان کے پاس بہت ساری بکریاں تھیں۔ان کا بیٹا روزانہ ان کا دودھ نکال کر بیچتا تھا۔ایک دفعہ وہ مکان کے پیچھے بنے باڑے میں دودھ نکالنے گیا تو اسے اپنی ایک بکری کم لگی اس نے سوچا بکری شاید کوئی چُرا کر لے گیا ہے۔وہ باپ کے پاس گیا اور بتایا کہ باڑے سے ایک بکری غائب ہو گئی ہے۔\nچچا رحیمو کو حیرت ہوئی۔\nاچانک ان کے بیٹے کا دھیان قصائی نورے کی طرف چلا گیا۔اس نے شک کا اظہار اپنے بابا سے کیا تو چچا رحیمو نے کہا:”بُری بات کسی پر الزام نہیں لگاتے۔تم کہتے ہو تو آج ہم درخت کے پیچھے چھپ کر نگرانی کریں گے۔“\nجب چچا اور ان کا بیٹا درخت کے پیچھے چھپے ہوئے تھے تو قصائی ان کی ایک بکری اُٹھا کر لے جا رہا تھا۔\nچچا کو اپنی آنکھوں پر یقین نہ آیا۔انھوں نے نورے کو آواز دے کر روکا اور پوچھا:”ایسی کیا بات ہو گئی کہ تم چوری کرنے لگے؟“\nنورے نے کہا:”چچا! مجھے معاف کر دیں۔جانوروں میں بیماری پھیلنے سے میرا کاروبار نہیں چل رہا۔میری ماں گھر پر بیمار پڑی ہے۔“ نورا روتے ہوئے بولا۔\nچچا نے نورے کے آنسو صاف کیے اور بولے:”اگر تمہاری ماں بیمار تھی تو تم مجھ سے کہتے، تمہیں چوری کرنے کی کیا ضرورت تھی۔اب تمہاری سزا ہے کہ تم صبح سے شام تک میرے بیٹے کے ساتھ بکریاں چرایا کرو گے۔اس کے بدلے میں تمہاری ماں کا علاج کراؤں گا اور کھانا بھی دوں گا۔“",
    "url": "https://www.urdupoint.com/kids/detail/moral-stories/majboor-mujrim-2675.html?lang=ur"
  },
  {
    "story_id": "UP_0209",
    "story_title": "Purisrar Larka - Article No. 2674",
    "story_text": "شازیہ کاشف، کراچی\nہانی نے گھر کے سامنے باغیچے میں ایک پھول پر تتلی بیٹھی دیکھی۔اس نے گھر میں جھانکا، امی فون پر خالہ سے باتوں میں مصروف تھیں۔یہ دیکھ کر وہ تتلی کو پکڑنے اس کے پیچھے بھاگی۔دوڑتے دوڑتے وہ کب جنگل میں پہنچ گئی اسے پتا ہی نہ چلا۔اس نے خود کو گھنے درختوں کے درمیان پایا۔جنگل کے اس حصے میں قدرے اندھیرا تھا۔\nہانی کا ننھا سا دل سہم گیا۔وہ ایک بڑے پتھر پر بیٹھ کر رونے لگی۔\n”کیا ہوا پیاری لڑکی! تم کیوں رو رہی ہو؟“ اچانک کسی کی آواز آئی۔اس نے چونک کر پیچھے دیکھا۔وہاں اس کا ہم عمر ایک لڑکا سوالیہ نظروں سے اسے دیکھ رہا تھا۔ہانی کے آنسو مزید تیزی سے بہنے لگے۔\n”مجھے لگتا ہے تم اپنے گھر کا راستہ بھول گئی ہو!“ لڑکے نے کہا تو ہانی نے ہاں میں سر ہلایا۔\n”میرے ساتھ آؤ، شاید میں تمہاری مدد کر سکوں۔“ لڑکا آگے بڑھتے ہوئے بولا۔\n”اچھے بچے اپنے بڑوں کے بغیر کبھی اتنی دور نہیں آتے۔“ لڑکے نے چلتے چلتے اسے نصیحت کی۔\n”یہ بھی تو میری طرح چھوٹا بچہ ہے، پھر یہ اس جنگل میں کیا کر رہا ہے؟“ ہانی نے دل میں سوچا۔\n”دیکھو! وہ رہا تمہارا گھر۔“ آواز کے ساتھ ہی ہانی کی سوچوں کا سلسلہ ٹوٹا۔سامنے سڑک کے پار اس کے گھر کا دروازہ نظر آ رہا تھا۔اس کی خوشی کی انتہا نہ رہی۔ہانی نے سوچا جانے سے پہلے میں اس لڑکے کا شکریہ تو ادا کر دوں۔اس نے جیسے ہی پیچھے مڑ کر دیکھا، وہاں دور دور تک کوئی نہ تھا۔",
    "url": "https://www.urdupoint.com/kids/detail/moral-stories/purisrar-larka-2674.html?lang=ur"
  },
  {
    "story_id": "UP_0210",
    "story_title": "Halal Rizq Aik Ibadat - Article No. 2673",
    "story_text": "انیلا طاہر، کراچی\nسلیم ایک ایماندار انسان تھا، جو ایک چھوٹے سے قصبے میں رہتا تھا۔اس کے پاس کچھ بھینسیں اور چند بکریاں تھیں۔وہ خالص دودھ بیچا کرتا تھا۔وہ دودھ میں پانی یا کوئی اور چیز نہیں ملاتا تھا اور نہایت سستے داموں دودھ فروخت کرتا تھا۔چونکہ وہ ایک دیانتدار انسان تھا، اس لئے اسے تھوڑا منافع بھی ٹھیک لگتا تھا۔\nپورے گاؤں میں سلیم کی دکان کا دودھ مشہور تھا۔دکان پر ہر وقت ہجوم لگا رہتا۔لوگوں نے اسے مشورہ دیا کہ وہ دودھ کے دام میں اضافہ کر دے، لیکن وہ نہیں مانا، کیونکہ وہ جانتا تھا کہ حلال رزق کمانا بھی عبادت ہے۔اس کے رزق میں خدا نے خوب برکت عطا کر رکھی تھی۔\nدودھ کی مانگ زیادہ تھی، اس لئے سلیم نے کچھ اور مویشی خرید لیے۔\nکچھ دن بعد اپنا کاروبار قریبی شہر میں منتقل کر لیا، کیونکہ شہر میں خالص دودھ کی بہت زیادہ کھپت تھی۔\nاس نے شہر میں ایک مناسب سا گھر اور مویشیوں کے لئے احاطہ کرائے پر لیا۔وہاں ان کی سوچ سے بھی زیادہ ان کو سراہا گیا۔\nسلیم کا کاروبار چمک اُٹھا۔مانگ بہت زیادہ بڑھ گئی تو مزید جانور خریدے گئے۔بہت بڑے احاطے میں جانوروں کی بہت اچھی دیکھ بھال کی جاتی۔کرائے کی جگہ اور اپنا ذاتی گھر بھی خرید لیا۔دکان کی شہرت دور کے علاقوں تک پھیل گئی۔\nطلب بڑھی تو امیر لوگوں کے علاقوں میں بھی شاخیں قائم کر لیں۔سلیم اور اس کے بیٹے دن رات محنت میں لگے ہوئے تھے۔پورا شہر ان کو جانتا تھا۔ہر کوئی ان کی تعریفیں کرتا تھا۔سلیم نے اپنا وہی اُصول رکھا کہ نہ ملاوٹ کرے گا اور نہ زیادہ منافع لے گا۔اسی وجہ سے اللہ نے اتنا عروج بخشا۔اب سلیم کے ہاں دولت کی ریل پیل تھی۔گاڑیاں، کوٹھیاں، دکانیں اللہ کی ہر نعمت اس کے پاس تھی، کیونکہ اس نے اللہ کے ایک فرمان کی وی کی تھی کہ حلال رزق عین عبادت ہے۔",
    "url": "https://www.urdupoint.com/kids/detail/moral-stories/halal-rizq-aik-ibadat-2673.html?lang=ur"
  },
  {
    "story_id": "UP_0211",
    "story_title": "Mannu Ko Mili Jhoot Ki Saza - Article No. 2672",
    "story_text": "سائرہ جبیں\nپیارے بچو! دور کسی جنگل میں بلیوں کا ایک گروہ رہا کرتا تھا۔ان سب کی آپس میں گہری دوستی تھی۔تمام بلیاں مل جُل کر کھیلا کرتیں اور کھانے پینے بھی اکٹھی ہی نکلا کرتیں۔سردیوں کے موسم کا آغاز ہو گیا تھا اور باہر ٹھنڈ کی شدت بڑھنے لگی تھی۔ایسے میں بلیوں کو گھر سے نکلنا محال لگنے لگا لیکن انہیں پیٹ بھرنے کی خاطر جانا پڑتا تھا۔\nبلیوں میں ایک بلی جس کا نام ”منو“ تھا قدرے سُست تھی۔وہ روزانہ سوچتی کہ آج کسی طرح اسے باہر نہ جانا پڑے اور گھر بیٹھے ہی کھانا مل جائے، لیکن سب کے بار بار کہنے پر اسے ساتھ جانا پڑتا۔\nایک روز منو سو کر اٹھی تو اسے ٹانگ میں درد محسوس ہو رہا تھا۔اس نے ساتھی بلیوں کو بتایا کہ جانے کیوں وہ میں تکلیف محسوس کر رہی ہے۔\nجس پر دوسری بلیوں نے اس سے ہمدردی کا اظہار کرتے ہوئے ایک، دو روز آرام کرنے کا مشورہ دیا اور خود کھانے کی خاطر باہر نکل گئیں۔\nواپسی پر آتے ہوئے وہ منو کے لئے بھی کھانا لے آئیں۔منو کے میں تو تکلیف تھی لیکن وہ دل ہی دل میں خوش بھی ہو رہی تھی کہ آج اس کی پُرانی خواہش پوری ہو گئی۔ایک دو روز آرام کر لینے کے بعد منو کے کی تکلیف تو دور ہو گئی لیکن اسے اچھا بہانہ مل گیا تھا۔وہ ساتھی بلیوں کو یہی کہتی رہی کہ اس کی ٹانگ میں اب بھی تکلیف برقرار ہے اس لئے وہ چلنے پھرنے سے قاصر ہے۔\nجس پر اس کی سہیلیوں نے کہا کہ وہ اسے معائنے کیلئے لے چلتی ہیں، لیکن منو نے انکار کر دیا اور کہا کہ وہ ایک قدم بھی نہیں اٹھا سکتی۔چند روز مزید آرام کرنے کے بعد وہ خود ہی ٹھیک ہو جائے گی۔یہ سن کر دوسری بلیوں نے بھی زیادہ زور نہ دیا اور خاموش ہو رہیں۔\nبلیاں اپنے معمول کے مطابق روزانہ کھانے کیلئے باہر جاتیں اور واپسی پر منو کیلئے خوراک لے آتیں۔\nشام کو وہ سب کچھ دیر کھیلنے کیلئے باہر جایا کرتی تھیں۔اس وقت میں منو گھر میں بالکل اکیلی ہوتی۔اس کا بھی دل کرتا تھا کہ وہ ان کے ساتھ کھیلنے کیلئے باہر جائے، لیکن ایسا کرنے کی صورت میں اس کا پول کھل جاتا اور وہ مزید چند روز بستر پر ہی گزارنا چاہتی تھی۔اسے فراغت کے یہ دن بے حد پسند آ رہے تھے۔\nایک روز معمول کے مطابق سبھی بلیاں کھیلنے کیلئے باہر گئی ہوئی تھیں۔\nمنو بستر پر مزے سے لیٹی تھی کہ اچانک اسے گوشت کی بُو آئی۔اس نے فوراً کان کھڑے کر لیے اور کھڑکی سے سر باہر نکال کر یہاں وہاں دیکھنے لگی۔ایسا کرتے ہوئے اس نے خود کو کھڑکی کی اوٹ میں چھپا رکھا تھا تاکہ باہر کھیلتی بلیوں کی نظر اس پر نہ پڑ جائے۔اب جو اس نے گوشت کی تلاش میں نظر دوڑائی تو کیا دیکھتی ہے کہ درخت کے نیچے ایک لڑکا کسی جانور کا گوشت پھینک رہا ہے۔\nیہ دیکھ کر منو کے منہ میں پانی بھر آیا۔وہ جلد از جلد گوشت تک پہنچنا چاہتی تھی۔تازہ گوشت دیکھتے ہی اس کی بھوک میں اضافہ ہو گیا تھا۔\nمنو نے دل میں ارادہ کیا اور ساتھی بلیوں سے نظر بچا کر گھر سے باہر نکل آئی۔وہ درختوں کی اوٹ میں ہوتی ہوئی گوشت تک پہنچنا چاہ رہی تھی اور چاہتی تھی کہ دوسری بلیوں تک گوشت کی خوشبو پہنچنے سے پہلے اسے کھانے میں کامیاب ہو جائے۔\nچھپتی چھپاتی وہ گوشت تک پہنچی اور جلدی جلدی پنجے چلاتے ہوئے کھانے میں مصروف ہو گئی۔اب تک کسی کی اس پر نظر نہیں پڑی تھی۔\nسارا گوشت ختم کرنے کے بعد وہ بے حد خوش تھی اور چاہتی تھی کہ اب یونہی چپکے سے ساتھی بلیوں کے واپس آنے سے پہلے گھر پہنچ جائے۔بلیوں کے واپس آنے میں چند ہی منٹ باقی تھی اس لئے منو درختوں کی اوٹ میں چھپ کر آہستگی سے جانے کی بجائے بھاگتی ہوئی گھر کی جانب گئی۔\nجلدی میں وہ اس بات سے بے خبر تھی کہ تھوڑی ہی دور کھیلتی ساتھی بلیاں منو کو بھاگتے ہوئے دیکھ چکی ہیں۔وہ دل ہی دل میں منو سے شدید خفا ہو چکی تھیں، اور اسی دوران بد حواسی میں بھاگتی منو کا ایک بڑے پتھر سے ٹکرایا اور وہ کراہتی ہوئی زمین پر گر پڑی۔ساتھی بلیاں دور کھڑی افسوس سے منو کو دیکھ رہی تھیں۔وہ سمجھ گئی تھیں کہ منو کو اپنے جھوٹ کی سزا مل چکی ہے۔",
    "url": "https://www.urdupoint.com/kids/detail/moral-stories/mannu-ko-mili-jhoot-ki-saza-2672.html?lang=ur"
  },
  {
    "story_id": "UP_0212",
    "story_title": "Waqt Ki Ahmiyat - Article No. 2671",
    "story_text": "مسعود احمد برکاتی\nآج کل کی زندگی بڑی مصروف زندگی ہے۔ہر آدمی کاموں کی کثرت کی شکایت کرتا ہے۔یہ فقرہ عام ہے کہ وقت نہیں ملتا۔یہ بات ہے تو صحیح، مگر اس کی وجہ کیا ہے؟ کیا وقت کم ہے؟ یا وقت زیادہ ہے؟ اس کا فیصلہ کرنا تو بہت مشکل ہے، لیکن جتنا وقت ہے یا جتنا وقت کسی شخص کو ملتا ہے وہ کم نہیں ہوتا۔عمر کا اوسط تو تقریباً برابر ہی ہے۔\nبعض لوگ بہت ہی کم عمر پاتے ہیں اور بعض لوگوں کو زیادہ مہلت ملتی ہے، لیکن جہاں تک کام کے لئے وقت کا سوال ہے اس کا تعلق عمر سے نہیں ہے وقت کو کام میں لانے سے ہے۔دنیا میں جن لوگوں نے بڑے بڑے کام کیے ہیں ان میں بہت کم لوگ ایسے ہوئے ہیں جنہوں نے بڑی عمر پائی۔انہوں نے جو کچھ کام کیے وہ اوسط عمر ہی کے اندر انجام دیے اور زندگی نے جو مہلت اُن کو دی تھی اس سے انہوں نے پوری طرح فائدہ اٹھایا وقت ضائع نہیں کیا اور بڑے بڑے کام کر کے نام پایا۔\nکسی کا کیا عمدہ قول ہے کہ آدمی جتنا زیادہ مصروف ہوتا ہے اس کے پاس اتنا ہی زیادہ وقت ہوتا ہے۔بظاہر تو یہ بات عجیب سی معلوم ہو گی لیکن غور کریں تو بالکل صحیح ہے۔مصروف آدمی وقت کی قیمت جانتا ہے اور اس کو بالکل ضائع نہیں جانے دیتا۔جو وقت بھی اس کو ملتا ہے اس کو وہ کام میں لے آتا ہے، اس لئے اس کو وقت کی کمی کی شکایت نہیں ہوتی۔جو آدمی بے کار ہوتا ہے، کم مصروف ہوتا ہے وہ وقت کی قیمت نہیں جانتا۔\nجس طرح کسی بزرگ کو آپ نہ پہچانتے ہوں وہ آپ کے پاس سے گزر جائیں مگر آپ کو پتا نہ چلے کہ ایک بزرگ ہستی آپ کے قریب آئی تھی، مگر آپ نے اس کو روکا نہیں اور اس سے فیض نہیں اٹھایا۔اسی طرح وقت بھی گویا ایک ایسی ہستی ہے کہ جو آدمی اس کو نہیں پہچانتا وہ اس سے فائدہ نہیں اٹھا پاتا اور وقت گزر جاتا ہے۔جتنا وقت بھی ملے اس کو کام میں لایا جائے تو وہی وقت بہت ہے اور اسی وقت میں دنیا میں نام کمانے والے کارنامے انجام دیے جا سکتے ہیں۔",
    "url": "https://www.urdupoint.com/kids/detail/moral-stories/waqt-ki-ahmiyat-2671.html?lang=ur"
  },
  {
    "story_id": "UP_0213",
    "story_title": "Tote Ki Baat - Article No. 2670",
    "story_text": "مسعود احمد برکاتی\nایک کسان کے گھر میں ایک چڑیا پلی ہوئی تھی۔وہ انسانوں کی بولی جانتی تھی اور جو کچھ دیکھتی تھی وہ بیان کردیتی تھی۔کسان اس کو بہت پسند کرتا تھا اور وہ بھی کسان کے گھر میں بہت خوش تھی۔ایک بار کسان کا ایک دوست اللہ بخش دوسرے گاوٴں سے اس کے ہاں آیا۔اصل میں اللہ بخش نے اپنے دشمنوں سے ڈر کر کسان کے ہاں پناہ لی تھی۔\nکسان نے چڑیا کو سمجھا دیا۔”اگر کوئی پوچھے بھی کہ تمہارے ہاں کوئی مہمان آیا ہوا ہے تو اقرار مت کرنا۔“ اللہ بخش کے دشمنوں کو اندازہ تھا کہ وہ کہاں چھپ سکتا ہے، چنانچہ وہ کسان کے گھر پہنچ گئے اور چڑیا نے ان کو بتا دیا کہ، ”اللہ بخش ہمارے ہاں آیا ہوا ہے۔“\nاب کیا تھا۔دشمن گھر میں گھس آئے اور اللہ بخش کو کھینچ کر لے گئے۔\nکسان کو چڑیا پر بہت غصہ آیا۔\nاس نے چڑیا کو مار کر گھر سے نکال دیا۔چڑیا ماری ماری پھرتی رہی۔اس کو بے وفا سمجھ کر کسی انسان نے اپنے گھر میں نہیں رکھا۔اس پریشانی میں اس کی ملاقات ایک طوطے سے ہوئی۔طوطا بھی آدمی کی بولی جانتا اور بولتا تھا۔چڑیا نے کہا کہ انسان بے وفا ہوتا ہے اور اپنی بپتا سنائی اور طوطے کو مشورہ دیا کہ وہ کسی انسان کے گھر میں نہ رہے۔طوطے نے بڑے اعتماد سے کہا،”زندگی گزارنے کے لئے عقل سے کام لینے کی ضرورت ہوتی ہے۔\nمیں تمہیں اسی کسان کے گھر میں رہ کر بتاوٴں گا۔“\nطوطا کسان کے گھر پہنچا۔کسان جو اکیلارہ گیا تھا، بہت خوش ہوا اور بڑی چاہت سے طوطے کو اپنے ساتھ رکھ لیا۔دونوں آرام سے رہنے لگے۔کسان جو کہتا، طوطا اسے دہراتا لیکن جو کچھ دیکھتا، اسے منہ سے نہیں نکالتا۔ایک دن طوطے کو چڑیا ملی تو اس نے طوطے سے حال احوال پوچھا۔طوطا بولا، ”اللہ کا شکر ہے، بڑے آرام سے گزر رہی ہے۔\nچڑیا نے حیرت کا اظہار کیا تو طوطے نے اس کو سمجھایا۔”میں زیادہ نہیں بولتا۔اپنے ساتھی کا بھید نہیں کھولتا۔جو کچھ میرا مالک کہتا ہے میں وہی کرتا ہوں۔“ چڑیا نے کہا،”ابھی کتنے دن گزرے ہیں۔ابھی تو تمہاری آوٴ بھگت ہو رہی ہے، دیکھنا ایک دن کسان تمہیں نکال باہر کرے گا۔“ طوطے نے چڑیا کو سمجھایا، ”میں اس کو تکلیف نہیں پہنچاوٴں گا تو وہ مجھے عمر بھر نہیں نکالے گا۔میں اس کے خلاف نہیں بولتا۔ہمدردی کرو گے تو ہمدردی ملے گی۔“ اب چڑیا کی سمجھ میں طوطے کی بات آ گئی اور اس کو اپنی غلطی کا احساس ہوگیا۔واقعی طوطا اور کسان زندگی بھر ساتھ رہے۔",
    "url": "https://www.urdupoint.com/kids/detail/moral-stories/tote-ki-baat-2670.html?lang=ur"
  },
  {
    "story_id": "UP_0214",
    "story_title": "Dost Woh Jo Musibat Mein Kaam Aaye - Article No. 2669",
    "story_text": "وقار محسن\nگرمیوں کی ایک تپتی دوپہر میں جب سورج آگ برسا رہا تھا اور لوکے تھپیڑے سوکھے پتھوں کو بگولوں کی شکل میں اڑا رہے تھے، فضلو اپنے آم کے باغ میں طوطوں کو اڑانے میں مشغول تھا۔شریر طوطے ہرے ہرے پتوں میں چھپے چوری چوری آم کتر رہے تھے۔فضلو مٹی کا ڈھیلا رسی کی غلیل میں رکھ کر گھماتا اور درخت کی طرف اچھال دیتا۔\nطوطوں کا غول ٹیں ٹیں کرتا بھرا مار کر اڑتا اور کسی دوسرے درخت پر جا بیٹھتا۔ہر طرف سناٹا تھا صرف مسجد کے پیچھے والی پن چکی کی پھک پھک کی آواز آ رہی تھی۔وہ کچھ دیر کے لئے جامن کے درخت کی چھاؤں میں سستانے کے لئے بیٹھ گیا۔ابھی اس نے بانسری جیب سے نکال کر ہونٹوں سے لگائی ہی تھی کہ سامنے ککروندوں کی جھاڑیوں میں سے ایک خونخوار چیتا برآمد ہوا۔\nچیتے نے قریب آ کر بڑے دوستانہ انداز میں فضلو سے کہا،”کیوں بھائی فضلو کیا حال ہیں؟ اس بار تو تمہارے باغ میں خوب بہار آئی ہوئی ہے۔“ چیتے کو دیکھ کر فضلو کی سٹی گم ہو گئی اور اس کے ہونٹوں سے بانسری پھسل کر گھاس پر گر گئی اور اس نے سٹپٹا کر کہا۔”شکر ہے جناب۔بس اللہ کا کرم ہے۔“\n”دوست! ذرا جلدی کرو۔میرے لنچ کا وقت ہے۔وہ سامنے جو دو بیل بندھے ہیں ان میں سے سفید والا لے آؤ۔\nاس کا گوشت یقینا لذیذ ہوگا۔“ پہلے تو فضلو کی جان میں جان آئی کہ جنگل کے بادشاہ کی اس پر بری نظر نہیں ہے۔اس کے بعد اس نے کچھ سوچ کر التجا کی۔”حضور! یہ بیل تو میری روٹی روزی کا سہارا ہیں۔اس کے بغیر میں کھیتی کیسے کروں گا۔“ ”بھئی ہم سے یہ فضول باتیں مت کرو۔یہ تمہارا معاملہ ہے۔جلدی بیل نہلا کر لاؤ اتنے میں پنجے اور دانت تیز کر لوں۔\n”جو حکم سرکار۔لیکن آپ یقین کریں کہ اس بوڑھے بیل کو مقابلے میں میری گائے کا گوشت بہت نرم اور لذیذ ہو گا۔اگر آپ کہیں تو میں گھر سے گائے کھول لاؤں۔“ فضلو نے کانپتے ہوئے کہا۔ ”اچھا تو پھر دوڑتا ہوا جا اور فٹا فٹ آ۔سوچ لے اگر دیر ہوئی تو میں تیرے دونوں بیلوں کو ہڑپ کر جاؤں گا۔شیر دہاڑا۔\nفضلو سیدھا اپنے دوست شرفو درزی کے پاس گیا۔\nشرفو نا صرف بہت ذہین تھا بلکہ فضلو سے اس کی گہری دوستی بھی تھی۔فضلو نے اپنے دوست کو پوری کہانی سناتے ہوئے تجویز مانگی کہ کیسے بھوکے چیتے سے پیچھا چھڑایا جائے۔شرفو تھوڑی دیر تک اپنے گنجے سر پر دو انگلیوں سے طبلہ بجاتا رہا اور پھر بولا۔“\n”ٹھیک ہے دوست۔تم فکر نا کرو میں کچھ بندوبست کرتا ہوں۔شرفو نے الماری میں سے سفید لٹھے کے دو تھان نکالے۔\nکپڑا زمین پر بچھا کر اس نے کاٹنا شروع کیا اور دس منٹ میں دس فٹ لمبا ایک پائجامہ تیار کر لیا۔اس کے بعد اس نے اپنے چھپر سے دو بانس نکالے اور فضلو سے کہا کہ وہ یہ بانس رسی سے اچھی طرح اپنے وں میں باندھ لے۔اس کے بعد شرفو نے وہ پائجامہ بانسوں اور فضلو کے وں پر چڑھا دیا۔جب فضلو دیوار کا سہار لے کر کھڑا ہوا تو اس کا قد پندرہ فٹ ہو چکا تھا اور شرفو اس کے سامنے بونا لگ رہا تھا۔\nفضلو لیٹ کر دروازے سے نکلا اور باغ کی طرف چل دیا۔راستے میں لوگ حیرت سے اس کو مڑ مڑ کر دیکھ رہے تھے۔فضلو نے سر پر ایک بڑا پگڑ باندھا ہوا ہوتا اور وہ بنکارتا ہوا جا رہا تھا۔\n”ارے مجھے بھوک لگ رہی ہے۔بہت دن ہو گئے کسی چیتے کا گوشت نہیں کھایا۔دو دن پہلے ایک شیر کھایا تھا لیکن مزہ نہیں آیا۔“\nباغ کی مینڈھ پر بھوک سے بلبلاتے چیتے نے دیکھا کہ ایک دیو نما مخلوق اسے کھانے کے لئے بے چین ہے تو وہ دم دبا کر بھاگ نکلا۔\nجس طرح انسانوں کو ایک نا ایک خوشامدی کی ضرورت ہوتی ہے جو اس کی جھوٹی تعریف کرتا رہے اسی طرح گیدڑ جھگڑالو چیتے کا خاص چمچہ تھا جو ہر وقت اس کی خوشامد میں لگا رہتا تاکہ چیتے کی جھوٹی ہڈیاں اسے مل سکیں۔گیدڑ جھگڑالو جامن کے درخت کے نیچے چھپا یہ سارا ماجرا دیکھ رہا تھا۔چیتے کو دم دبا کر بھاگتا دیکھ کر اس نے چیتے کو روک کر کہا۔”حضور آپ کہاں بھاگے جا رہے ہیں۔\nفضلو نے آپ کو بیوقوف بنایا ہے۔یہ بھوت نہیں فضلو کا دوست شرفو درزی ہے۔اس نے آپ کو ڈرانے کے لئے بھیس بدلا ہے۔“\nمجھے معلوم ہے تو جھوٹا ہے۔تو مجھے اس بھوت کے حوالے کر کے چمپت ہو جائے گا۔چیتے نے غصے سے کہا، ”حضور! اگر آپ مجھے جھوٹا سمجھتے ہیں تو میری دم اپنی دم سے باندھ لیں تاکہ آپ کی مصیبت کے وقت میں بھاگ نا سکوں۔“\nیہ سن کر چیتے کو اطمینان ہوا اور اس نے اپنی دم گیدڑ جھگڑالو کی دم سے باندھ لی اور واپس باغ کا رخ کیا۔\nشرفو نے گیدڑ اور چیتے کو کھسر پسر کرتے ہوئے دیکھ لیا تھا اور اس نے تاڑ لیا تھا کہ چیتا واپس آ کر حملہ کرنے کی کوشش کرے گا۔شرفو جلدی سے نیم کے درخت پر لگے شہد کی مکھیوں کے چھتے کے نزدیک گیا اور زور سے اس پر ہاتھ مارا۔شہد کی مکھیاں اس کے چہرے پر لپٹ گئیں اور ڈنک مارنے شروع کر دیئے۔شرفو نے قریب رکھی چونے کی بالٹی سے چونا نکال کر اپنے چہرے پر مل لیا۔\nاسے معلوم تھا کہ چونا شہد کی مکھیوں کے کاٹے کا فوری علاج ہے۔اب اس کا چہرہ سوج کر غبارہ ہو گیا تھا اور چونا لگنے کی وجہ سے بہت بھیانک لگ رہا تھا۔چیتے اور گیدڑ کو اپنی طرف آتا دیکھ شرفو نے کہا، ”شاباش گیدڑ میاں تم ہمارے ساتھ مل کر چیتے کو باندھ کر لانے میں کامیاب ہو گئے ہم تمہیں کھانے کے بعد انعام دیں گے۔“\nچیتے نے جو قریب آ کر شرفو کو دیکھا تو وہ اسے بھوت سمجھ کر کانپ گیا۔\nاس کو گیدڑ پر بھی بہت غصہ آ رہا تھا جو اس کو پھانس کر واپس لایا تھا۔چیتا ڈر کر بھاگ کھڑا ہوا۔کیونکہ گیدڑ اس کی دم سے بندھا ہوا تھا اس لئے وہ بھی گڈھوں، کانٹوں میں گھسٹتا جا رہا تھا، ایک پتھر سے ٹکرا کر وہ چیتے کی دم سے الگ ہوا اور پانی سے بھرے ایک گہرے گڈھے میں جاگرا۔فضلو کی جان میں جان آئی اور اسے عقلمند اور مہربان دوست کو گلے لگانے کے لئے جامن کے درخت پر چڑھنا پڑا۔",
    "url": "https://www.urdupoint.com/kids/detail/moral-stories/dost-woh-jo-musibat-mein-kaam-aaye-2669.html?lang=ur"
  },
  {
    "story_id": "UP_0215",
    "story_title": "Uqaab Aur Makri - Article No. 2668",
    "story_text": "محمد مجیب\nایک عقاب بادلوں کو چیرتا ہوا کوہ قاف کی چوٹیوں پر پہنچا اور ان کا چکر لگا کر ایک صدیوں پرانے دیودار کے درخت پر جا بیٹھا۔وہاں سے جو منظر دکھائی دے رہا تھا، اس کی خوبصورتی میں وہ محو ہو گیا۔اسے ایسا معلوم ہو رہا تھا کہ دنیا ایک سرے سے دوسرے سرے تک تصویر کی طرح سامنے کھلی رکھی ہے۔کہیں پر دریا میدانوں میں چکر لگاتے ہوئے بہہ رہے ہیں۔\nکہیں پر جھیلیں اور اُن کے آس پاس درختوں کے کنج پھولوں سے لدے ہوئے بہار کی پوشاک میں رونق افروز ہیں۔کہیں پر سمندر خفگی سے اپنے ماتھے پر بل ڈالے کوے کی طرح کالا ہو رہا ہے۔\nعقاب نے آسمان کی طرف دیکھ کر کہا ”اے اللہ میں تیرا کہاں تک شکر ادا کروں۔تو نے مجھے اڑنے کی ایسی طاقت دی ہے کہ دنیا میں کوئی بلندی نہیں ہے، جہاں میں پہنچ نہ سکوں، میں فطرت کے منظروں کا لطف ایسی جگہ بیٹھ کر اٹھا سکتا ہوں جہاں کسی اور کی پہنچ نہیں۔\nایک مکڑی درخت کی ایک شاخ سے بول اٹھی۔ ”تم کیوں اپنے منہ میاں مٹھو بنتے ہو؟ کیا میں تم سے کچھ نیچی ہوں؟“\nعقاب نے مڑ کر دیکھا۔واقعی ایک مکڑی نے اس کے چاروں طرف شاخوں پر اپنا جالا تان رکھا تھا اور اسے ایسا گھنا بنا رہی تھی کہ گویا سورج تک کو عقاب کی نظر سے چھپا دے گی۔\nعقاب نے حیرت سے پوچھا ”تم اس سربلندی پر کیسے پہنچی؟ جبکہ پرندے بھی جنہیں تجھ سے زیادہ اڑنے کی طاقت ہے، یہاں تک پہنچنے کا حوصلہ نہیں کرتے؟ تم تو کمزور ہو، کیا تم رینگ کر یہاں آئی ہو؟“\nمکڑی نے جواب دیا۔\n”نہیں ایسا تو نہیں ہے۔“\n”تو پھر یہاں کیسے آئیں؟“\n”جب تم اُڑنے لگے تھے تو میں تمہاری دم سے لٹک گئی اور تم نے خود مجھے یہاں پہنچا دیا۔لیکن میں یہاں اب تمہاری مدد کے بغیر ٹھہر سکتی ہوں، اور اس لئے میری گزارش ہے کہ تم اپنے آپ کو بے کار بڑا نہ سمجھو۔۔۔“\nاتنے میں ایک طرف سے ہوا کا جھونکا آیا اور اس نے مکڑی کو اڑا کر زمین پر گرا دیا۔\nمیرا خیال ہے اور آپ کو بھی مجھ سے اتفاق ہو گا کہ دنیا میں ہزاروں لوگ ہیں جو اس مکڑی سے بہت مشابہ ہیں۔ایسے لوگ بغیر کسی قابلیت اور محنت کے کسی بڑے آدمی کی دم میں لٹک کر بلندی پر پہنچ جاتے ہیں اور پھر ایسا سینہ پھیلاتے ہیں کہ گویا خدا نے ان کو عقابوں کی سی طاقت بخشی ہے، مگر ضرورت صرف اس کی ہے کہ کوئی ذرا پھونک دے اور وہ پھر زمین پر پہنچ جاتے ہیں۔",
    "url": "https://www.urdupoint.com/kids/detail/moral-stories/uqaab-aur-makri-2668.html?lang=ur"
  },
  {
    "story_id": "UP_0216",
    "story_title": "Khuddar Larki - Article No. 2666",
    "story_text": "جدون ادیب\nماریہ محض تیرہ سال کی تھی، مگر امورِ خانہ داری میں ماہر ہو چکی تھی، کیونکہ اس نے دس سال کی عمر میں گھر کی ذمے داری سنبھالی تھی۔ایک دن اس کی والدہ اچانک فوت ہو گئی تھیں، تب سے وہ اپنے چھوٹے بھائی اور والد کا خیال ایک ماں کی طرح رکھنے لگی تھی۔ماریہ کی امی کے انتقال کے بعد اس کے والد بیمار رہنے لگے۔\nان کی بیماری کی وجہ سے اخراجات بڑھ گئے۔جب یہ پتا چلا کہ اس کے والد کو گلے کا سرطان ہے اور ڈاکٹر نے تو صاف صاف کہہ دیا کہ ان کا علاج بیرونِ ملک ہو گا اور اس کے لئے دس لاکھ روپے کی ضرورت ہے۔وہ یہ تصور کر کے ہی کانپ جاتی تھی کہ اگر اس کے والد بھی امی کی طرح ساتھ چھوڑ گئے تو وہ اپنے آٹھ سالہ بھائی کے ساتھ کیسے زندگی گزارے گی۔\nماریہ ایک سنجیدہ مزاج لڑکی تھی، مگر اسے فٹ بال دیکھنا پسند تھا اور خاص طور پر براہِ راست میچ دیکھنا تو اس کی واحد تفریح تھی۔\nاس کا پسندیدہ فٹ بالر قاسم بلوچ تھا، جو شائقین کے دلوں پر راج کرتا تھا۔اپنے عمدہ کھیل سے وہ پورے شہر کا ہیرو بن چکا تھا۔ماریہ کو جب پتا چلا کہ شہر میں ایک میچ ہونے والا ہے تو وہ اس میچ کو دیکھنے کے لئے مچل گئی، مگر میچ کا ٹکٹ لینے کے لئے اس کے پاس پیسے نہیں تھے۔اس کے والد نے جیسے تیسے کر کے ایک ٹکٹ حاصل کر لیا۔\nماریہ کو خواتین والے حصے میں سب سے آگے جگہ ملی۔\nکھلاڑیوں سے زیادہ تماشائیوں کا جوش قابلِ دید تھا۔قاسم نے اپنے پرستاروں کو مایوس نہیں کیا۔\nماریہ کے موبائل فون پر ایک سہیلی کی کال آ گئی۔شور کی وجہ سے ماریہ کو آواز نہیں آ رہی تھی۔وہ آگے کو جھک کر بات کر رہی تھی کہ قاسم کی ضرب سے فٹ بال اُڑتی ہوئی آ کر سیدھی ماریہ کے سر میں لگی۔اس کا سر کرسی سے ٹکرایا اور وہ زخمی ہو گئی۔\nپورے اسٹیڈیم کے ساتھ قاسم نے بھی بڑی اسکرین پر ماریہ کو زخمی ہوتے دیکھا۔\nماریہ کو چوٹ زیادہ نہیں لگی تھی۔اس نے میچ چھوڑنے سے انکار کر دیا تھا، اس لئے وہیں پر اس کی پٹی کر دی گئی۔میچ تھوڑی دیر کے لئے رکا تھا، مگر پھر شروع ہو گیا۔قاسم نے میچ کے آخری لمحات میں گول کر کے اپنی ٹیم کو میچ جتوا دیا۔\nمیچ ختم ہوتے ہی قاسم سیدھا ماریہ کے پاس آیا۔ماریہ سوچ بھی نہیں سکتی تھی کہ قاسم جیسا بڑا فٹ بالر اتنا بڑا انسان بھی ہو گا۔\nقاسم نے ماریہ کے سر پر ہاتھ پھیرا اور پھر اپنی شرٹ اُتار کر دستخط کر کے ماریہ کو دے دی۔پھر کچھ سوچ کر اس نے اپنے مینیجر سے کچھ پیسے لیے اور ماریہ کو دینے کی کوشش کی، مگر ماریہ نے ہاتھ کھینچ لیا اور معذرت کرتے ہوئے بولی:” معاف کیجیے سر! میں یہ پیسے نہیں لے سکتی، آپ نے جو میرے لئے کیا، وہی کافی ہے۔“\n”تم ایک اچھی اور مختلف لڑکی ہو۔\n“ قاسم مسکرایا:”خوددار بھی ہو۔“\n”بس میں فطراً ایسی ہی ہوں۔“ وہ انکساری سے مسکرائی۔\nماریہ گھر پہنچی تو پتا چلا کہ اس کے والد کی تکلیف بڑھ گئی تھی، اس لئے انھیں پڑوسی ہسپتال لے گئے ہیں۔ماریہ دوڑی دوڑی ہسپتال پہنچی تو اسے سرجن ڈاکٹر نے بلایا۔وہ ڈاکٹر کے کمرے میں پہنچی تو ڈاکٹر نے بغیر کسی تمہید کے کہا:”لڑکی! جلدی سے پیسے کا بندوبست کرو اور ان کو باہر لے جاؤ۔\n”مگر ڈاکٹر صاحب! میرے پاس تو پیسے نہیں ہیں۔“ ماریہ بے بسی سے بولی۔\nڈاکٹر صاحب نے چند لمحے غور سے ماریہ کی طرف دیکھا پھر بولے:”سوشل میڈیا پر آج کے میچ کے چرچے ہیں اور ساتھ میں تمہارے بھی، کیا تم جانتی ہو؟“\n”نہیں ڈاکٹر صاحب!“ ماریہ حیران ہوتے ہوئے بولی:”کیونکہ میرے پاس ٹچ موبائل فون نہیں ہے۔“\n”اوکے․․․․“ ڈاکٹر نے سر ہلایا اور بولے:”سوشل میڈیا پر تمہیں ایک خوش قسمت اور خوددار لڑکی کے طور پر نمایاں کیا جا رہا ہے۔\nمیرے پاس ایک تجویز ہے، تمہیں قاسم بلوچ نے جو شرٹ دی ہے، وہ تم مجھے دے دو۔میرا ایک کڑور پتی دوست قاسم بلوچ کا پرستار ہے،وہ تمہارے والد کے علاج کا سارا خرچہ اُٹھائے گا۔بولو․․․․\nماریہ کی آنکھوں میں آنسو آ گئے۔اس نے شرٹ کو چوما اور ڈاکٹر کو دیتے ہوئے بولی:”میرے لئے میرے والد سے بڑھ کر کچھ نہیں۔بس میرے والد کو بچا لیں۔“\nڈاکٹر نے شرٹ لے لی۔\nاسی رات ماریہ کے والد کو علاج کے لئے بیرونِ ملک روانہ کر دیا گیا۔اگلے دن ان کا آپریشن ہوا، ماریہ کو جب اطلاع ملی کہ اس کے والد کو ہوش آ گیا ہے تو سجدہ میں گر گئی۔جس دن ماریہ کے والد گھر پہنچنے والے تھے، ماریہ نے کچھ خرچہ کر کے گھر کو سجا دیا تھا۔وہ گھر پہنچے تو گھر کو سجا ہوا دیکھ کر خوش ہو گئے۔\nتھوڑی دیر بعد ایک موٹر سائیکل آ کر رکی۔کوریئر کمپنی کے نمائندے نے پھولوں کا گلدستہ اور ایک ڈبا ماریہ کو دیا۔ماریہ نے حیرانی سے پارسل وصول کیا۔وہ یہ جان کر پاگل ہو گئی کہ پھول قاسم بلوچ نے بھجوائے تھے۔وہ ایسا ہی عظیم انسان تھا۔اس نے ماریہ کے بارے میں پَل پَل کی خبر رکھی تھی اور تحفہ بھی اسی نے بھیجا تھا۔",
    "url": "https://www.urdupoint.com/kids/detail/moral-stories/khuddar-larki-2666.html?lang=ur"
  },
  {
    "story_id": "UP_0217",
    "story_title": "Khufiya Button - Article No. 2665",
    "story_text": "کاشان صادق، کراچی\nذکی، زید اور احمر اسکول کی چھٹی کے بعد حسبِ معمول اکٹھے گھر واپس آ رہے تھے کہ اچانک ایک سفید رنگ کی کار اُن کے پاس آ کر رُکی۔کار میں بیٹھے ادھیڑ عمر شخص نے ہاتھ کے اشارے سے انھیں اپنے قریب بلایا اور کسی جگہ کا ایڈریس معلوم کرنا چاہا۔وہ تینوں جیسے ہی کار کے پاس پہنچے تو کار کے پچھلے دروازے سے کسی نے ان پر کسی محلول کا اسپرے کر دیا۔\nاس کے بعد انھیں کسی چیز کا ہوش نہ رہا۔\nجب انھیں ہوش آیا تو انھوں نے اپنے آپ کو ایک چھوٹے سے کمرے میں پایا۔ابھی وہ اس کمرے کا جائزہ لے رہے تھے کہ اچانک کمرے کا آٹومیٹک دروازہ کھلا اور وہی کار والا ادھیڑ عمر شخص کمرے میں داخل ہوا۔اس نے انھیں مسکرا کر دیکھا اور بولا:”بچو!آج تمہیں جی بھر کر کھانا اور تازہ پھل کھانے ہیں۔\nپھر کل تمہیں نیلے کیمیکل کے انجیکشن لگائے جائیں گے، جس سے تمہاری ساری یاداشت ختم ہو جائے گی۔\nاس کے بعد ہم تمہارے دماغوں کو جیسے چاہیں کنٹرول کریں گے، تاکہ تمہارے ذریعے اپنے خفیہ مقاصد حاصل کر سکیں“ یہ کہہ کر وہ کمرے سے باہر چلا گیا۔\nتھوڑی دیر بعد موٹی مونچھوں والا ایک آدمی کھانا اور تازہ پھل لے کر کمرے میں آیا اور بولا:”اگر تم لوگوں کو کسی چیز کی ضرورت ہو تو وہ سرخ بٹن دبا دینا۔“اس نے دروازے کے ایک طرف لگے خفیہ بٹن کی نشاندہی کی، پھر بولا:”پروفیسر صاحب کا حکم ہے کہ تم لوگوں کا بھرپور خیال رکھا جائے۔\nاس آدمی کے جانے کے بعد ان تینوں نے پہلے تو کھانا اور پھل کھائے اور پھر آپس میں سر جوڑ کر بیٹھ گئے۔آخر ایک ترکیب سوچ لی۔ذکی نے سرخ بٹن دبا دیا۔دروازہ کھلنے سے پہلے زید اور احمر ایک دوسرے سے لڑنے لگے۔دروازے سے داخل ہونے والے موٹی مونچھوں والے آدمی نے ان دونوں کو ایک دوسرے سے الگ کیا، مگر اسی دوران ذکی دروازے سے باہر نکل گیا۔\nاس کے باہر نکلتے ہی آٹومیٹک دروازہ خود بخود بند ہو گیا۔\nذکی بڑے سے بنگلے میں احتیاط سے چلنے لگا۔اسے بنگلے کے آخر میں ایک خوبصورت سی لیبارٹری نظر آئی۔وہاں ادھیڑ عمر پروفیسر مختلف تجربات کرتے نظر آیا۔لیبارٹری میں اسے بہت ساری اسپرے کی بوتلیں نظر آئیں۔وہ تیزی سے لیبارٹری میں داخل ہوا، جیسے ہی وہ لیبارٹری کے اندر آیا، سائرن کی آواز گونجنے لگی، مگر ذکی نے جلدی سے اسپرے کی بوتل اُٹھا کر پروفیسر پر اسپرے کر دیا۔\nاسپرے ہوتے ہی وہ بے ہوش ہو گیا۔سائرن کی آواز سن کر لیبارٹری میں چار گارڈز داخل ہوئے ،جن پر ذکی نے فوری طور پر وہی اسپرے کیا، جس سے وہ بھی بے ہوش ہو گئے۔ذکی نے مزید وقت ضائع کیے بغیر پروفیسر کی جیب سے موبائل نکالا اور پولیس کو فون کر دیا۔کچھ ہی دیر میں پولیس بنگلے کے اندر داخل ہو گئی اور ان سب کو گرفتار کر لیا۔",
    "url": "https://www.urdupoint.com/kids/detail/moral-stories/khufiya-button-2665.html?lang=ur"
  },
  {
    "story_id": "UP_0218",
    "story_title": "Ehsaas - Article No. 2664",
    "story_text": "شازیہ کاشف، کراچی\nعمر اور ہادی کو سیر کرنے کا بہت شوق تھا۔ کی چھٹی تھی۔دونوں نے جنگل جا کر گھومنے کا منصوبہ بنایا۔اس سے پہلے وہ کبھی جنگل میں نہیں گئے تھے۔جنگل کی پُرسکون خاموشی میں درختوں کے درمیان چلتے چلتے ان کی نظر ایک ننھے سے خرگوش پر پڑی جو ان کی طرف معصومانہ نظروں سے دیکھ رہا تھا۔عمر نے اپنے بیگ سے بسکٹ نکال کر خرگوش کو دیا، جسے وہ منہ میں دبا کر ایک طرف بھاگ گیا۔\nدونوں نے جنگل میں خوب مزے کیے، تتلیوں کے پیچھے بھاگے۔گھاس میں لوٹ پوٹ ہوئے، درختوں پر چڑھے اور اُترے۔کھانا کھا کر دونوں نے واپس گھر جانے کا ارادہ کیا، مگر یہ کیا؟ وہ دونوں چاروں طرف سے گھنے درختوں میں گھرے ہوئے تھے اور فیصلہ نہیں کر پا رہے تھے کہ واپسی کے لئے کس طرف جائیں! عمر کا خیال تھا کہ دائیں طرف سے واپسی کا سفر شروع کرنا چاہیے، جبکہ ہادی بائیں طرف جانا چاہ رہا تھا۔\nعمر ڈر رہا تھا کہ وہ کسی جنگلی جانور کے ہتھے نہ چڑھ جائیں۔\nاچانک درخت کے پیچھے سے ننھا خرگوش نکلا اور عمر کے پاؤں پر اپنا سر سہلانے لگا۔\n”دیکھو ہادی!یہ وہی خرگوش ہے، جسے ہم نے بسکٹ دیا تھا۔“عمر بولا۔\nخرگوش چند قدم آگے گیا اور واپس پلٹ کر ان کے پاس آیا۔ایسا تین مرتبہ ہوا۔چوتھی مرتبہ جب خرگوش آگے بڑھا تو وہ دونوں بھی اس کے پیچھے پیچھے چلنے لگے۔تھوڑی دیر چلنے کے بعد وہ دونوں خرگوش کے ساتھ جنگل سے باہر موجود تھے۔انھوں نے شکریہ کے طور پر بچا ہوا بسکٹ خرگوش کو دیا، جسے اس نے فوراً منہ میں دبا لیا۔وہ دونوں ہنسی خوشی اپنے گھر کو روانہ ہو گئے۔",
    "url": "https://www.urdupoint.com/kids/detail/moral-stories/ehsaas-2664.html?lang=ur"
  },
  {
    "story_id": "UP_0219",
    "story_title": "Kaanton Ka Jawab - Article No. 2663",
    "story_text": "نذیر انبالوی\nنہر کنارے برگد کے پیڑ پر جہاں پرندوں نے اپنے آشیانے بنائے تھے، وہیں انسانوں نے بھی اس کی چھاؤں سے فائدہ اُٹھایا تھا۔نان چنے والے اشرف نے وہاں ریڑھی لگائی تو چند دنوں بعد ایک لسی والا اور پھل بیچنے والا بھی وہاں آ گیا۔لوگ نان چھولے کھاتے اور ٹھنڈی، مزے دار لسی پیتے۔جب نان پکوڑے والے جواد نے وہاں آ کر ٹھیا لگایا تو اشرف کو اچھا نہیں لگا تھا۔\nاس نے اپنے گاہکوں کو بتانا شروع کیا کہ جواد جس تیل میں پکوڑے تلتا ہے وہ انتہائی گھٹیا ہے۔پکوڑے بنانے کے لئے بیسن میں آٹا ملا دیتا ہے۔نان بھی اچھے نہیں ہوتے۔غرض اشرف کی پوری کوشش تھی کہ کوئی گاہک جواد کی طرف نہ جائے۔\nایک دن جواد پکوڑے تلنے میں مصروف تھا کہ ایک گاہک زیادہ مقدار میں پکوڑے اور نان لینے جواد کے پاس آیا۔\n”پکوڑے تو مل جائیں گے، مگر نان آنے میں کچھ وقت لگے گا۔\n“ جواد نے آلو کی ٹکیا گرم تیل کی کڑاہی میں ڈالتے ہوئے جواب دیا۔\n”مجھے تو جلدی ہے، دفتر میں سبھی بھوکے بیٹھے ہیں۔میں کسی اور جگہ سے نان پکوڑے لے لوں گا۔“\nیہ کہہ کر گاہک چلنے کے لئے موٹر سائیکل پر سوار ہونے لگا تو جواد بولا:”بھائی ٹھیرو! میں اشرف بھائی سے نان لے لیتا ہوں۔“\nاشرف نے یہ جملہ سن لیا تھا۔بولا:”میرے پاس نان کہاں سے آئے؟ میں نے اپنے گاہکوں کے لئے رکھے ہیں۔\n“ جواد کو سوال سے پہلے جواب مل گیا تھا۔\n”اشرف بھائی! چار نان کم ہیں، لڑکا راستے میں ہے۔وہ آئے گا تو چار نان واپس کر دوں گا بھائی! اس وقت انکار نہ کرو۔“ جواد نے کہا۔\n”کہہ جو دیا، فالتو نان نہیں ہیں۔“ اشرف کا لہجہ انتہائی تلخ تھا۔\n”اچھا اشرف بھائی! خوش رہو۔“ جواد مایوس ہو کر اپنی ریڑھی کے پاس آ گیا۔\nگاہک تو گویا ہوا کے گھوڑے پر سوار تھا، وہ دونوں کی گفتگو سن چکا تھا، وہ بغیر کچھ کہے موٹر سائیکل پر بیٹھ کر تیزی سے وہاں سے چلا گیا۔\nپھر اتفاق یہ ہوا کہ اشرف کے پاس گاہک زیادہ اور نان کم پڑ گئے۔جواد سب کچھ دیکھ رہا تھا، وہ جان گیا تھا کہ اشرف کو نان درکار ہیں۔وہ دس نان لے کر اشرف کی طرف بڑھا۔ نان دیکھ کر اشرف نے ناخوش گوار انداز میں اُسے گھورا:”یہ سب کیا ہے؟“\n”وہ․․․․․آپ کو نان چاہئیں۔“\n”یہ نان رکھ لیجیے۔جب آپ کے نان آئیں گے تو واپس کر دیجیے گا۔\n“ جواد نے ہاتھ میں پکڑا پیکٹ ریڑھی پر رکھا تو اشرف چلایا:”اُٹھاؤ یہ نان، جلدی کرو!مجھے تمہارے نان نہیں چاہئیں۔تم کیا سمجھتے ہو کہ میں تمہیں یہاں مستقل کھڑا رہنے دوں گا۔بڑے آئے نان دینے والے۔“پاس کھڑے گاہکوں نے کچھ کہنا چاہا تو اشرف اسٹیل کے بڑے پتیلے میں تیزی سے چمچ چلانے لگا۔\nایک دن اچانک شور مچا کہ بلدیہ والے تجاوزات ہٹانے کے لئے آ رہے ہیں۔\nان کا ٹرک بازار کے قریب پہنچ چکا ہے۔اشرف نے تیزی سے ریڑھی کا رُخ نہر کنارے ایک کالونی کی گلی کی طرف کر دیا۔جواد ریڑھی کو لے کر باغ کی طرف چلا گیا۔اشرف ریڑھی کو دھکیلتے ہوئے بڑبڑایا:”جواد منحوس ایسا آیا ہے کہ بلدیہ والے بھی آ گئے۔خدا جانے یہ کب ٹلتے ہیں۔“\nاس دن اشرف نے جیسے تیسے چھولے فروخت کیے، جواد بھی اس صورتِ حال سے پریشان تھا۔\nدونوں اس وقت چکرا سے گئے تھے جب انھیں معلوم ہوا کہ نہر کنارے برگد کے پیڑ تلے بلدیہ والوں نے دو آدمی پہرے پر بٹھا دیے ہیں۔اب وہاں صرف راہ گیروں کو پیڑ کی چھاؤں میں کھڑے ہونے کی اجازت تھی۔کچھ دن بعد اشرف سائیکل پر سوار وہاں پہنچا تو اس کی آنکھوں میں آنسو آ گئے۔چلتا ہوا کاروبار ختم ہوا تو اشرف نئی جگہ کی تلاش میں نکل کھڑا ہوا۔دکانوں کے کرائے سن کر وہ خاموشی سے گھر کی راہ لیتا۔\nجواد کی بھی یہی کیفیت تھی۔تین مرلے کا ایک پلاٹ اس کے پاس تھا، خواہش تھی کہ اس پر مکان تعمیر کیا جائے، مگر ایسا ہوا نہیں۔پلاٹ بیچ کر اس نے نہر کے قریب والی مارکیٹ کے اندر چھوٹی سی ایک دکان لے لی۔اس کے گاہکوں کو جلد اس کی دکان کا علم ہو گیا۔\nایک دن ایک گاہک نے افسوس کا اظہار کرتے ہوئے جواد کو بتایا کہ اشرف برگد کے نیچے سے جگہ چھن جانے کے بعد مزدوری کرنے پر مجبور ہے، جواد یہ جان کر افسردہ ہو گیا تھا۔\nبرگد تلے ایک موچی بھی بیٹھتا تھا۔اس نے اشرف کا گھر دیکھا ہوا تھا۔جواد موچی کے بتائے پتے پر پہنچا تو اچانک بجلی چلی گئی۔اب ہر طرف اندھیرا تھا۔جواد نے موبائل کی ٹارچ سے روشنی کی اور اگلے ہی لمحے ایک پرانے سے دروازے پر دستک دی۔\n”کون ہے بھئی؟“ جواد نے اشرف کی آواز پہچان لی تھی۔\n”میں جواد ہوں، اشرف بھائی!“\nجواد․․․․؟ یہ کہہ کر اشرف نے دروازہ کھولا تو جواد کو دیکھ کر نفرت انگیز لہجے میں بولا:”تم․․․․․تم یہاں کیوں آئے ہو؟“\n”وہ ․․․․․اشرف بھائی! میں نے اپنی دکان لے لی ہے۔\n”تو پھر․․․․میں کیا کروں گا؟“ اشرف کا لہجہ ابھی تک تلخ تھا۔\n”اشرف بھائی! میرے پاس آ جائیے۔“\n”تو تم مجھے اپنا نوکر بنانے آئے ہو۔“\n”نہیں․․․․نہیں اشرف بھائی! میں ایسا نہیں چاہتا، میں تو چاہتا ہوں کہ آپ وہاں پہلے کی طرح نان چھولے لگائیں۔“\n”نان چھولے․․․․ اور تمہاری دکان میں؟ اشرف کو اپنے کانوں پر یقین نہیں آ رہا تھا۔\n”دکان کی چوڑائی آٹھ فیٹ ہے، چار فیٹ دکان آپ لے لیجیے، اور چار فیٹ دکان میرے استعمال میں رہے گی۔بس اب انکار نہ کیجیے گا۔“ جواد نے محبت سے اشرف کا ہاتھ پکڑ لیا۔اتنی دیر میں بجلی آئی تو گلی میں روشنی ہی روشنی ہو گئی۔\n”میں تمہیں چار نان نہ دے سکا اور تم مجھے چار فیٹ دکان دینے آ گئے۔کون ہو تم؟ انسان ہو یا فرشتہ؟“ اشرف نے جواد کو گلے لگاتے ہوئے پوچھا۔\n”میں ایک ادنا سا انسان ہوں۔کانٹے کے جواب میں کانٹا ہی اُٹھایا جائے تو دنیا کانٹوں سے بھر جائے گی۔کانٹے کا جواب پھول سے دیا جائے تو دنیا کے ساتھ ساتھ آخرت بھی پھولوں جیسی ہو جائے گی۔اب انکار نہیں، اقرار کیجیے۔کل سے چار فیٹ دکان آپ کی ہوئی۔“\n”میں انکار نہیں کروں گا، صرف اتنا کہوں گا کہ میں چار فیٹ جگہ کا کرایہ دوں گا۔اب تم بھی انکار مت کرنا۔“ یہ سن کر جواد نے ہاں میں سر ہلایا۔\nجواد کا روشن چہرہ اشرف کی آنکھوں کے سامنے تھا۔وہ جسے منحوس سمجھتا تھا، وہی اس کے لئے رحمت کا فرشتہ بن کر اس کے دروازے پر آ گیا تھا۔",
    "url": "https://www.urdupoint.com/kids/detail/moral-stories/kaanton-ka-jawab-2663.html?lang=ur"
  },
  {
    "story_id": "UP_0220",
    "story_title": "Roti Aur Falsafi - Article No. 2662",
    "story_text": "وردہ فیصل\nبادشاہ ملکی معاملات میں اپنے ان سات درباریوں سے مشورہ کرتا، جنہیں وہ بہت عقل مند سمجھتا تھا۔وہیں ایک فلسفی بادشاہ کے ان مشیروں کا مذاق اُڑاتا تھا کہ یہ سب بے وقوف ہیں۔ایک دن بادشاہ نے اس فلسفی کو بُلا لیا۔وہ ساتویں عقل مند بھی وہاں موجود تھے۔بادشاہ نے فلسفی سے اس بات کی وضاحت مانگی۔\nفلسفی نے کہا:”میں صرف ایک سوال ان ساتوں سے کروں گا، یہ اس کا جواب دیں۔\nان سب کو ایک دوسرے سے الگ بیٹھا کر ایک ایک کاغذ دیا جائے۔“\nجب سب کو کاغذ مل گیا تو اس نے پوچھا:”روٹی کیا ہے؟ جواب کاغذ پر لکھ کر بادشاہ کو دے دیں۔“\nساتوں عقل مندوں نے الگ الگ جواب لکھا اور کاغذ بادشاہ کو دے دیے۔بادشاہ نے جواب پڑھنے شروع کیے۔\nپہلے کا جواب تھا:”روٹی ایک خوراک ہے۔“\nدوسرے نے لکھا تھا:”یہ آٹے کو پانی میں گوندھ کر پکائی جانے والی چیز ہے۔\nتیسرے کی تحریر تھی:”جس گندم سے روٹی بنائی جاتی ہے،وہ اللہ کا تحفہ ہے۔“\nچوتھے کا جواب تھا:”یہ گول سا ایک پکوان ہے۔“\nپانچویں نے لکھا تھا:”اس کے معنی بدلتے رہتے ہیں۔“\nچھٹے نے لکھا تھا:”یہ غذائیت سے بھرپور چیز ہے۔“\nساتویں کا جواب تھا:”اس چیز کی بنیاد گندم ہے، جو پیٹ بھرنے کے کام آتی ہے۔\nفلسفی یہ سب جواب سن کر کہنے لگا:”جب یہ عالم فاضل لوگ ایک ہی چیز پر متفق نہیں ہیں تو ملکی معاملات میں کیا مشورہ دیں گے۔جب یہ متفقہ فیصلہ کر چکیں کہ روٹی کیا ہے، تب ان سے مشورہ کرنا مفید ہو گا۔اب آپ بتائیں میں نے ان کے بارے میں جو کچھ کہا ہے،وہ صحیح ہے یا غلط۔عالی جاہ! کیا آپ ملکی معاملات ان لوگوں کے سپرد کر سکتے ہیں جو روٹی کے بارے میں ایک رائے نہیں رکھتے، جسے وہ روزانہ کھاتے ہیں۔“",
    "url": "https://www.urdupoint.com/kids/detail/moral-stories/roti-aur-falsafi-2662.html?lang=ur"
  },
  {
    "story_id": "UP_0221",
    "story_title": "3 Bahadur - Article No. 2661",
    "story_text": "احسن اختر\nہمارا گاؤں سندھ کے ایک دور دراز مقام پر واقع تھا۔ایک طرف ریتیلا میدان تو دوسری طرف کھیت اور برساتی نہر اور تیسری طرف شہر کو جانے والی سڑک تھی، جہاں تیز رفتار ٹرک اور دوسری گاڑیاں گزرتی تھیں۔چوتھی طرف پہاڑیاں تھیں، جہاں برسات کے بعد ایسی ہریالی ہو جاتی کہ علاقہ جنت کا نمونہ پیش کرنے لگتا۔ہم گاؤں کے بچے پڑھائی سے فارغ ہو کر اپنے مویشی لے کر پہاڑوں پر چلے جاتے، جہاں سے ہم شام کے وقت واپس آ جاتے۔\nنثار، ارباب اور میں ہم جماعت تھے۔تقریباً ایک جیسے کپڑے پہنتے اور جب ایک دوسرے کے گلے میں ہاتھ ڈالے گاؤں کی گلیوں میں دوڑتے تو نیا آنے والا یہی سمجھتا کہ ہم تینوں ایک ہی گھر میں رہنے والے بھائی ہیں۔ہم تینوں پڑھائی کے بعد تیز دھوپ میں اپنے گھر کے بکرے بکریاں لے کر پہاڑیوں کی طرف نکل جاتے۔\nتمام بکرے بکریاں مل کر ایک بڑے ریوڑ کا منظر پیش کرتیں۔\nپہاڑ پر جا کر ایک مخصوص جگہ بکریاں چھوڑ دی جاتیں جو ایک مخصوص وقت کے بعد گھوم کر ہمارے پاس واپس آ جاتیں۔\nکھانے پینے، اسکول کا کام کرنے اور آنکھ مچولی کھیلنے میں ہمارا وقت گزرتا جاتا۔ہم روز سوچتے علاقے کے سب سے اونچے پہاڑ کی جانب چل کر نئے نظارے دیکھیں گے، لیکن جب اندھیرا چھانے لگتا تو ہم واپس آ جاتے۔\nاسکول کی چھٹیوں کے دن تھے۔\nایک روز ہم تینوں دوست اپنے مویشی لے کر صبح سویرے ہی نکل کھڑے ہوئے۔پہاڑی کی جانب کا راستہ مون سون کی برسات کے بعد دلکش منظر پیش کر رہا تھا۔پہاڑیاں سبزے سے بھر چکی تھیں۔خود رو بیر، امرود اور دیگر درخت پھلوں سے لدے ہوئے تھے۔مویشی بھی خوشی خوشی گھاس پھوس چرتے ہوئے آگے بڑھتے چلے گئے۔\nہم اپنی منزل پر پہنچ گئے۔نثار آج بہت خوش تھا۔\nوہ رات ہی اپنی والدہ سے گوشت میں مصالحہ لگوا کر لایا تھا کہ ہم سیخ پر بھون کر کھائیں گے۔\nارباب اور میں بھی اپنے گھروں سے کچھ خاص چیزیں بنوا کر لے آئے تھے۔\nنثار نے ہماری مخصوص جگہ سے ہٹ کر نسبتاً اونچی جگہ منتخب کی، جہاں سے ہمارے مویشی بھی نیچے وادی میں چرتے نظر آتے رہیں اور گاؤں کی جانب بھی نگاہ پڑتی رہے۔ہم نے کھانے پینے کی تیاریاں شروع کیں، خوش گپیاں بھی ساتھ ساتھ چلتی رہیں۔\nارباب سیخوں پر گوشت پرونے لگا، میں اور نثار پتھروں کا چولہا تیار کرنے لگے۔چولہا بنانے کے بعد ہم نے ارد گرد سے لکڑیاں اِکٹھی کیں۔\nدوپہر ہو چلی تھی، دور گاؤں کی مسجد سے موٴذن صاحب کے اذان دینے کی آواز سنائی دینے لگی۔\nہم تینوں نے باجماعت نماز ادا کی اور کھانا بنانے کی تیاری کے لئے چولہے میں آگ سلگا دی۔کچھ دیر میں کھانا بن چکا تھا۔\nہم تینوں دوست کھانے پر بیٹھے ہی تھے کہ گاؤں کی جانب سے شدید فائرنگ کی آوازیں سنائی دینے لگیں۔ہم سہم سے گئے۔\nمویشی بھی اپنے کان کھڑے کر کے یکجا ہو کر اپنی روز کی مخصوص جگہ کی جانب اکٹھے ہونا شروع ہو گئے۔گاؤں کی جانب سے چیخ و پکار کی آوازیں بھی آئیں، ہم حیران تھے کہ کیا ہوا ہے! اور ہمیں کیا کرنا چاہیے؟\nاچانک گاؤں کی جانب سے چھ نقاب پوش بھاگتے ہوئے پہاڑوں کی جانب آتے دکھائی دیے۔\nان کے پاس اسلحہ بھی نظر آ رہا تھا، جسے وہ وقفے وقفے سے استعمال کر رہے تھے۔ان کے پیچھے ہمارے گاؤں کے کچھ لوگ بھی لاٹھیاں اور ڈنڈے اُٹھائے شور مچاتے نظر آ رہے تھے، لیکن وہ کافی دور تھے۔ہم سمجھ گئے کہ گاؤں میں ڈاکوؤں نے واردات کی ہے۔\nہم تینوں اونچی جگہ موجود تھے۔ہم نے فوری طور پر آنے والے نقاب پوشوں کے اوپر بھاری پتھر پھینکنے شروع کر دیے۔\nپہلے ہی حملے میں دو نقاب پوش سر میں پتھر لگنے سے گر پڑے۔بقیہ میں سے آدھے نقاب پوشوں نے ہماری طرف شدید فائرنگ شروع کر دی۔گاؤں کی جانب سے آنے والے لوگوں پر بھی فائرنگ کرتے رہے۔ارباب اور میں نسبتاً دور تھے ان کی فائرنگ سے بچ نکلے، لیکن ہمارا تیسرا دوست گولی لگے سے زخمی ہو گیا۔\nنثار کا خون بہ رہا تھا۔ہم اسے سنبھالنے کو لپکے، لیکن وہ زخمی حالت میں بھی ڈاکوؤں پر پتھر پھینکنے کا اشارہ اور اصرار کرتا رہا۔\nہم تینوں کے لگنے والے پتھروں سے بقیہ حملہ آور بھی زخمی ہو گئے اور ہماری جانب سے راستہ چھوڑ کر دریا اور کھیتوں کی جانب دوڑ لگا دی۔\nفائرنگ کی آوازوں سے ارد گرد کے قریبی گاؤں کے لوگ بھی ہمارے گاؤں کی جانب پہنچ چکے تھے۔جلد ہی حملہ آور پکڑے گئے، جو بعد میں اشتہاری ڈاکو ثابت ہوئے۔ان سب کے سر ہمارے مارے گئے پتھروں سے پھٹے ہوئے تھے۔\nنثار زیادہ خون بہ جانے کی وجہ سے بے ہوش ہو چکا تھا، جس کو شہر کے اسپتال لے کر جانے کے انتظامات کیے ہی جا رہے تھے، مگر اس نے ہمارے بازوؤں میں دم توڑ دیا۔\nان ڈاکوؤں نے طویل عرصے سے علاقے کے لوگوں کا جینا حرام کیا ہوا تھا۔ان کی گرفتاری پر انعام مقرر تھا، جو حکومت نے ہم تینوں کو دیا۔ہم نے وہ انعام نثار کے گھر والوں کو دے دیا۔عدالت کے حکم پر ڈاکوؤں کو پھانسی و عمر قید کی سزا دے دی گئی۔\nہمارے گاؤں کے اسکول کا نام تبدیل کر کے نثار گورنمنٹ پبلک ہائی اسکول رکھ دیا گیا۔سالہا سال گزرنے کے بعد آج بھی نثار کی تصویر اسکول کے مرکزی دروازے کے سامنے دیوار پر آویزاں ہے۔ارباب اپنے گھر والوں کے ساتھ بیرونِ ملک چلا گیا۔میں یہ واقعہ زندگی بھر نہیں بھول سکتا۔",
    "url": "https://www.urdupoint.com/kids/detail/moral-stories/3-bahadur-2661.html?lang=ur"
  },
  {
    "story_id": "UP_0222",
    "story_title": "Kaya Palat - Article No. 2660",
    "story_text": "حبیب اشرف صبوحی\nمیرے بچپن کی بات ہے۔ہمارے پڑوس میں ایک یتیم لڑکا صفدر اپنے چچا کے پاس رہتا تھا۔پڑھنے لکھنے کا اسے بالکل شوق نہیں تھا۔سارا دن پتنگ بازی اور دوسرے فضول کاموں میں گزارتا اور شرارتیں کرتا تھا۔اس کے چچا اور ان کے گھر والے اس سے بہت پریشان رہتے تھے۔میٹرک میں دو بار فیل ہونے کے بعد جب تیسری مرتبہ بڑی مشکل سے اس نے میٹرک پاس کیا تو اسے ایک دفتر میں نوکری دلوا دی گئی، چند سالوں کے بعد وہ اپنے چچا کے ہاں سے چلا گیا اور دوستوں کے ساتھ رہنے لگا۔\nمیری جب بھی اس سے ملاقات ہوتی تو وہ بڑی غیر سنجیدہ باتیں کرتا اور کوئی اچھا تاثر نہیں چھوڑتا تھا۔بہت عرصے بعد سنا کہ اس نے شادی کر لی ہے۔بیوی بچوں کو لے کر کبھی وہ ہمارے گھر بھی آتا، کبھی کسی تقریب میں اس سے ملاقات ہو جاتی تھی، لیکن اس نے کبھی یہ نہیں بتایا کہ اس کا عہدہ کیا ہے اور وہ کہاں کام کرتا ہے۔\nاس کے کپڑے نہایت سادہ اور باتیں بڑی دل فریب ہوتی تھیں۔\nاس کے گھر جانے کا کبھی اتفاق نہیں ہوا۔میرے علم میں یہی بات تھی کہ اس نے میٹرک سے زیادہ تعلیم حاصل نہیں کی، اس لئے یہی خیال تھا کہ وہ کہیں معمولی عہدے پر ملازم ہو گا۔\nدن گزرتے رہے۔ایک دن پتا چلا کہ چند مہینے پہلے راولپنڈی میں صفدر کی بہن کا انتقال ہو گیا تو میں نے سوچا صفدر سے تعزیت کی جائے۔اس کے چچا سے گھر کا پتا معلوم کیا تو انھوں نے بتایا:”جم خانہ کلب کے سامنے واپڈا کے ملازمین کے گھر ہیں۔\nوہیں جا کر کسی سے پوچھ لیں۔“\nجب میں وہاں پہنچا تو دیکھا کہ ایک طرف چھوٹے عملے کے کوارٹرز اور دوسری طرف اعلیٰ افسروں کی کوٹھیاں تھیں۔میں چھوٹے اسٹاف کے کوارٹرز کی طرف گیا اور استقبالیہ سے صفدر کے گھر کا پتا معلوم کیا تو مجھے بتایا گیا کہ وہ بڑی کوٹھیوں کی طرف رہتے ہیں۔میں اس طرف گیا اور وہاں کے استقبالیہ کلرک سے صفدر صاحب کا پتا معلوم کیا۔\nاس نے انٹر کام پر صفدر صاحب سے رابطہ کیا اور میرے بارے میں بتایا۔وہاں سے جواب آیا:”ان صاحب کو بھیج دو۔“جب میں اس کے گھر کے قریب پہنچا تو دیکھا کہ مین گیٹ پر لگی ہوئی تختی پر ”مرزا صفدر بیگ، ڈائریکٹر جنرل“ لکھا ہوا ہے۔مجھے اپنی آنکھوں پر یقین نہیں آیا کہ جس شخص کو میں ایک معمولی ملازم سمجھ رہا تھا، وہ اتنا بڑا افسر تھا اور طبیعت میں اتنی سادگی اور انکسار۔\nجب میں نے اس سے پوچھا کہ تم اتنے بڑے عہدے تک کیسے پہنچے، کیونکہ ہمارے زمانے میں تو صرف میٹرک پاس تھے۔\nصفدر نے بتایا:”جب میں نے نوکری کی تو دفتر میں میرا ایک ساتھی تھا، جو دفتر کے کام سے جیسے ہی فارغ ہوتا تو کورس کی کتابیں پڑھنے میں مصروف ہو جاتا تھا۔اس نے مجھے بتایا کہ وہ انٹر کا امتحان دے رہا ہے اور اس نے مجھ سے کچھ ایسی باتیں کیں کہ مجھے بھی پڑھائی سے دلچسپی ہو گئی۔\nہم دنوں نے ساتھ ہی انٹر کا امتحان دیا اور اچھے نمبروں سے پاس ہو گئے۔اس کے بعد ہم مسلسل تعلیم حاصل کرتے رہے اور اللہ کا شکر ہے کہ آج میں اس مقام پر پہنچ گیا ہوں۔“\nمیں نے اس سے کہا:”اتنے بڑے عہدے پر ہوتے ہوئے بھی تم نے کبھی تکبر نہیں کیا اور نہ اپنے عہدے کے بارے میں کسی کو بتایا۔“\nصفدر نے کہا:”میں ڈائریکٹر جنرل اپنے دفتر میں ہوں اور دفتر سے باہر وہی پرانا صفدر، ایک عام سا شخص، انسان اپنے اخلاق اور کردار سے پہچانا جاتا ہے، عہدے سے نہیں۔“\nمیں یہ سوچتا ہوں کہ تعلیم سے انسان میں کتنی تبدیلی آ جاتی ہے۔اس کردار کو میں کبھی نہیں بھلا سکا۔",
    "url": "https://www.urdupoint.com/kids/detail/moral-stories/kaya-palat-2660.html?lang=ur"
  },
  {
    "story_id": "UP_0223",
    "story_title": "Chaman Khala - Article No. 2659",
    "story_text": "عشرت جہاں\nچمن خالہ منفرد طبیعت کی مالک تھیں۔نام کی طرح باغ و بہار شخصیت ہونے کے باعث وہ ہمیں بہت پسند تھیں۔مہینے دو مہینے بعد جب بھی وہ آتیں تو خوشیاں بھی ہمارے گھر اُتر آتیں۔ان کے دو بیٹے کہیں بڑے عہدے پر افسر تھے۔وہ ہماری امی کی چچا زاد بہن تھیں، لیکن سگی بہنوں سے بڑھ کر مخلص تھیں۔میں اسکول سے گھر آئی تو دروازے پر اندر سے آنے والی ان کی ہنسی کی آواز نے میری تھکن دور کر دی۔\nمیں ایک دم بھاگ کر گھر میں داخل ہوئی۔بستہ ایک طرف رکھ کر ان سے لپٹ گئی۔\n”خالہ! اتنے دن بعد آئی ہیں آپ․․․․“\n”صرف پچیس دن ہی تو گزرے ہیں بانو!“ وہ ہنستے ہوئے بولیں۔\n”صرف پچیس دن․․․․“ میں نے بے یقینی سے گردن گھمائی۔\n”اتنی ہی میری یاد آ رہی تھی تو تم امی کے ساتھ آ جاتیں۔\n”امی لے کر نہیں آتیں۔\n“ چھوٹے بھائی عامر نے بھی شکایت کی۔امی چائے کے بہانے اُٹھنے لگی تھیں کہ چمن خالہ بول پڑیں:”دیکھ لو نسیم! بچے شکایت کر رہے ہیں۔ارے کبھی تو ہمارے گھر بھی آ جایا کرو۔بچوں کو اسکول کی چھٹیوں کے بہانے بھیج دو، چند دن ہمارے پاس گزار لیں گے۔“ روٹھے روٹھے سے لہجے میں کہہ رہی تھیں۔\n”بس اب بچوں کی شکایتوں کی پٹاری کھل گئی۔ان کی باتوں پر نہ جاؤ چمن! اس ہفتے آنے کا ارادہ تھا، مگر تم خود چلی آئیں۔\n“ امی جان نے صفائی پیش کی۔\n”ٹھیک ہے، اب میں اس وقت آؤں گی جب پہلے تم آؤ گی۔“ انھوں نے اُنگلی لہرائی:”آپ لوگوں کا انتظار کرتے کرتے تھک گئی تو خود ہی آنا پڑا۔“\n”اچھا بابا، ٹھیک ہے اگلی بار سہی۔“ امی جان باورچی خانے سے بولیں۔\n”بانو! فٹا فٹ تیار ہو جاؤ۔“ وہ پیار سے بولیں۔\n”کہاں جانا ہے خالہ؟“ میں نے معصومیت سے پوچھا، ورنہ معلوم تو مجھے تھا ہی۔\n”کچھ خریداری کرنی ہے، اس لئے بازار جائیں گے۔“\nامی نے مجھے گھور کر دیکھنے کی کوشش کی، لیکن میں دوسری طرف دیکھنے لگی۔خود کو انجان ظاہر کرتے جلدی سے بیگ اُٹھا کر اپنی جگہ پر رکھا، جوتے اُتار کر ریک میں سجائے اور ہاتھ منہ دھونے چل دی۔گھر کے کپڑوں کا پوچھتے وقت امی جان سے آنکھیں چار ہو ہی گئیں۔انھوں نے مجھے آنکھوں ہی آنکھوں میں تنبیہ کی۔\nپھر چمن خالہ سے مخاطب ہوئیں، جو عامر کے ساتھ باتوں میں مشغول تھیں۔\n”چمن! کل بانو کا سائنس کا ٹیسٹ ہے یہ کہاں اپنا وقت ضائع کرے گی۔آج اسے رہنے ہی دو۔“\nان کی بات سن کر میرے چہرے کی خوشی ماند پڑنے لگی، پھر میں جلدی سے بولی:”امی جان! وہ ٹیسٹ اگلے ہفتے ہے، کل نہیں۔“\n”تم چپ کرو۔تیاری کرو گی تو ٹیسٹ دے سکو گی ناں۔\nپاس یا فیل ہونا بعد کی بات ہے۔“ امی جان ”ارے نسیم! تم بھی روایتی ماؤں کی طرح بچوں کے پیچھے ہی پڑ جاتی ہو۔کچھ نہیں ہوتا۔ہماری بانو بہت ذہین ہے، دیکھنا سو بٹا سو نمبر لے کر آئے گی۔“\n”خالہ کوئی بات نہیں پھر سہی۔“ میں مری مری آواز میں بولی۔\n”ارے، بن کباب انتظار کر رہا ہے، مجھے تو بڑی بھوک لگی ہے۔“ یہ کہتے وہ اُٹھ کھڑی ہوئیں۔\n”بیٹھو گی تو کچھ بناؤں گی ناں۔تم بھی تو ہوا کے گھوڑے پر سوار آتی ہو۔“ امی بوکھلا گئیں۔\n”بس تم پکوڑوں کا آمیزہ تیار رکھنا۔آ کر گرما گرم سب مل کر کھائیں گے۔“\nپھر انھوں نے میرا ہاتھ پکڑا اور باہر نکل گئیں۔حسبِ معمول انھوں نے اچھی خاصی خریداری کر ڈالی۔امی جان کے لئے ایک سوٹ، میرے لئے دو سوٹ، عامر کے لئے دو شرٹیں، ہمارے لئے اسٹیشنری کا سامان لیا اور کھانے پینے کے سامان سے لدے ہوئے ہم گھر پہنچے۔\nمجھے شرمندگی محسوس ہونے لگی۔\nامی جان نے خالہ چمن کو کئی بار ان لوازمات کے لئے منع کیا تھا، لیکن وہ کسی نہ کسی بہانے سے ہماری مدد کیا کرتی تھیں۔گھر کے حالات ٹھیک نہیں تھے۔ابو کو کبھی کام ملتا اور کبھی نہیں۔امی جان نے مجھے اور عامر کو اچھی طرح سمجھایا تھا کہ ہم اپنی ضروریات اور خواہشات کا ذکر چمن خالہ یا کسی سے بھی نہ کیا کریں۔\nصرف اللہ سے مانگنے والے بن جائیں۔شاید اللہ نے چمن خالہ کو ہمارے لئے وسیلہ بنا کر بھیجا تھا کہ انھوں نے کافی حد تک ہماری تعلیم کا خرچ اُٹھا لیا تھا۔قدم بہ قدم ان کی مدد اور رہنمائی کے باعث ترقی کرتے ہوئے اللہ نے ہمیں لینے والا نہیں، بلکہ دینے والا ہاتھ بنا دیا ہے۔آج بھی چمن خالہ یاد آتی ہیں تو ہمارے ہاتھ ان کی مغفرت کے لئے اُٹھ جاتے ہیں۔",
    "url": "https://www.urdupoint.com/kids/detail/moral-stories/chaman-khala-2659.html?lang=ur"
  },
  {
    "story_id": "UP_0224",
    "story_title": "Motiyon Ka Haar - Article No. 2658",
    "story_text": "ماہین زہرا\nپرانے وقتوں کی بات ہے۔ایک گاؤں میں ایک بیوہ اپنی بیٹی افشاں اور بیٹے افتخار کے ساتھ ایک چھوٹے سے گھر میں رہتی تھیں۔وہ ہنسی خوشی زندگی گزار رہے تھے کہ ایک دن بیوہ عورت کا انتقال ہو گیا۔افشاں اور افتخار بہت زیادہ دکھی ہو گئے۔ایک سوگ منانے کے بعد انھیں وراثت کا خیال آیا۔وصیت تو ان کی ماں نے کی نہیں تھی۔\nانھوں نے گاؤں کے بڑے بوڑھوں سے مشورہ کیا۔اس بوڑھی عورت کے پاس تھوڑی سی زمین تھی جس میں وہ فصل بوتی تھی اور ایک ڈبیا تھی جس میں قیمتی موتی تھے۔بزرگوں کے فیصلے کے مطابق موتیوں کی ڈبیا افشاں کے حصے میں آئی اور فصل بونے کے لئے پوری زمین افتخار کے حصے میں آئی۔\nاس فیصلے سے افشاں تو مطمئن تھی، لیکن افتخار اس بات کے خلاف تھا کہ اسے محنت کرنے کے لئے بس ایک زمین دی گئی جبکہ اس کی بہن کو بیٹھے بٹھائے قیمتی موتی مل گئے۔\nفیصلے کے خلاف تو وہ جا نہیں سکتا تھا، اس لئے خاموش رہا، لیکن وہ ان موتیوں کو حاصل کرنے کا پختہ ارادہ کر چکا تھا۔\nافشاں نے موتیوں کا ہار بنا کر اپنے گلے میں پہن لیا تھا۔وہ اسے ہر وقت پہنے رہتی اور رات کو سوتے وقت اس کو اُتار کر اپنے تکیے کے نیچے رکھ دیتی۔ایک رات جب افشاں اپنے کمرے میں سو رہی تھی، افتخار دبے قدموں اس کے کمرے میں داخل ہوا اور موقع دیکھ کر تکیے کے نیچے سے وہ ہار اُٹھایا اور گاؤں سے دور جا کر جنگل میں ایک درخت کے نیچے مٹی میں دبا دیا، تاکہ کچھ دنوں بعد جب یہ معاملہ تھم جائے گا تو وہ اسے نکال کر بیچ دے گا۔\nاگلی صبح جب افشاں اُٹھی تو ہار کو نہ پا کر بہت پریشان ہوئی۔اس نے اسے ہر جگہ ڈھونڈا، لیکن ہار نہیں ملا۔افتخار سے پوچھا تو اس نے لاعلمی کا اظہار کر دیا۔اب تو وہ اور بھی پریشان اور فکر مند ہو گئی۔اس نے گاؤں میں اعلان کروایا کہ جو شخص اسے اس کا ہار لا کر دے گا، وہ اس سے شادی کرے گی۔گاؤں کے بہت سارے نوجوان اس سے شادی کرنا چاہتے تھے۔\nاس ملک کا شہزادہ ارسلان ان دنوں بھیس بدل کر رعایا کا حال دیکھنے اس گاؤں میں آیا تھا۔وہ شہزادہ بہت ایماندار اور عقلمند تھا۔اسے افشاں کا ہار گم ہونے کا پتا چلا۔ایک آدمی سے سارا ماجرا پوچھ لیا۔\nاب اس کا پہلا شک افتخار پر گیا، کیونکہ وہ بہت پُرسکون تھا، جبکہ اس کی بہن کا اتنا قیمتی ہار گم تھا، پریشان تو اسے بھی ہونا چاہیے تھا۔\nشہزادے نے افشاں کی مدد کا فیصلہ کیا، اس لئے وہ واپس محل نہیں گیا۔گاؤں میں ہی رک گیا۔رات کو افتخار اس ہار کو نکالنے کے لئے جنگل کی طرف جانے لگا۔شہزادے نے اس کا تعاقب کیا۔جیسے ہی افتخار نے زمین میں سے ہار نکالا، شہزادے نے اسے پکڑ لیا اور اسے افشاں کے پاس لے گیا۔شہزادے نے اس کو سارا واقعہ بتایا کہ وہ اس ملک کا شہزادہ ہے۔وہ افتخار کو سزا دینا چاہتا تھا، لیکن افشاں نے منع کر دیا۔\nشہزادہ افشاں کی اس رحم دلی سے بہت متاثر ہوا۔اپنی بہن کا یہ حسنِ سلوک دیکھ کر افتخار نے شرمندہ ہو کر بہن سے معافی مانگ لی۔افشاں نے اسے معاف کر دیا۔اپنے وعدے کے مطابق افشاں نے شہزادے سے شادی کر لی اور اس کے ساتھ محل چلی گئی۔افتخار اب اسی چھوٹے سے گھر میں رہتا ہے اور اسی زمین پر کام کرتا ہے اور شہزادہ ارسلان اور شہزادی افشاں ہنسی خوشی زندگی گزار رہے ہیں اور وہ موتیوں کا ہار اب بھی افشاں کے گلے میں رہتا ہے۔",
    "url": "https://www.urdupoint.com/kids/detail/moral-stories/motiyon-ka-haar-2658.html?lang=ur"
  },
  {
    "story_id": "UP_0225",
    "story_title": "Bunty Kahan Kho Gaya - Article No. 2657",
    "story_text": "وردہ افضل\nبنٹی ایک بندر تھا جو اپنے ماں باپ کے ساتھ جنگل میں رہتا تھا۔وہ تین بھائی تھے۔بنٹی سب سے چھوٹا تھا۔جنگل کے ایک درخت پر ان کا بسیرا تھا۔وہ تینوں شام ہوتے ہی ندی کے کنارے کھیلنے چلے جاتے۔جنگل سے کچھ فاصلے پر ایک سڑک تھی جو شہر کی طرف جاتی تھی۔ماں نے بچوں کو خاص نصیحت کی کہ اس طرف کا کبھی رُخ نہ کریں۔\nسب سے بڑا بھائی سمجھدار تھا اور ماں کی بات مانتا تھا،جبکہ بنٹی اور منجھلا بھائی ماں کی باتوں پر دھیان نہیں دیتے تھے۔\nایک دن تینوں بھائی ندی کنارے کھیل رہے تھے،بڑا بھائی درخت سے پھل توڑنے میں مصروف تھا کہ منجھلے بھائی نے سڑک کی طرف اشارہ کیا۔دونوں بڑے بھائی کی نظروں سے بچ کر سڑک کی طرف آ گئے۔ابھی وہ دونوں آگے جانے کا سوچ ہی رہے تھے کہ اچانک ایک تیز رفتار جیپ وہاں آئی اور کسی نے بنٹی کو پکڑ کر جیپ میں ڈال کر لے گئے۔\nمنجھلا بھائی یہ سارا منظر دیکھ کے ہکا بکا رہ گیا۔جب بنٹی کو ہوش آیا تو اس نے خود کو ایک پنجرے میں بند پایا۔اس نے آس پاس نظر دوڑائی ہر جگہ پنجرے ہی پنجرے تھے،جن میں مختلف جانور قید تھے۔وہ ایک خوبصورت باغ نما جگہ تھی،جہاں لوگوں کا بڑا ہجوم تھا۔بعد میں اسے پتا چلا کہ وہ ایک چڑیا گھر میں ہے۔\nاس کے پنجرے میں اور بھی بندر تھے۔وہ سب بھی اپنے گھر والوں سے بچھڑے ہوئے تھے۔پہلے تو بنٹی بہت اُداس ہوا۔اسے گھر کی یاد ستانے لگی،پھر اسے ماں کی وہ نصیحت یاد آئی۔کاش! میں ماں کی بات مان لیتا۔\nباقی بندروں نے اسے تسلی دی کچھ ہی ہفتوں میں وہ سب بھول گیا اور وہ خوشی خوشی رہنے لگا،کیونکہ اس کی باقی بندروں سے اچھی دوستی ہو گئی۔اب اس نے اسی جگہ کو اپنا گھر مان لیا تھا۔",
    "url": "https://www.urdupoint.com/kids/detail/moral-stories/bunty-kahan-kho-gaya-2657.html?lang=ur"
  },
  {
    "story_id": "UP_0226",
    "story_title": "Jheel Pe Aaya Hathi - Article No. 2656",
    "story_text": "یاسر فاروق\nبہت عرصہ پہلے کی بات ہے کہ آبادی سے دور ایک پرانا ویران گاؤں تھا۔اس میں گھر، گلیاں اور دکانیں سب خالی اور ویران تھیں۔کھڑکیاں اور سیڑھیاں ٹوٹی ہوئی تھیں۔یہ جگہ چوہوں کے بھاگنے کودنے اور غل مچانے کے لئے بڑی عمدہ تھی۔اس گاؤں میں چوہے صدیوں سے رہ رہے تھے۔انہیں اس گاؤں میں کسی کے آنے جانے سے کوئی فرق نہیں پڑتا تھا۔\nچوہوں کے لئے یہ ایک بہترین دور تھا۔انہوں نے ان پرانے گھروں اور عمارتوں میں سرنگیں بنائیں۔بھول بھلیاں بنائیں۔ان کے تو یہاں مزے تھے۔وہ یہاں کھل کر موج مستی، دعوتیں اور پارٹیاں کرتے تھے۔اور یوں وقت گزرتا گیا۔ایک دن ہاتھیوں کا ایک بہت بڑا غول، جن کی تعداد درجنوں میں تھی، گاؤں سے گزرتے ہوئے مغرب کی جانب ایک بڑی جھیل کی طرف بڑھ رہا تھا۔\nتمام ہاتھی چلتے چلتے سوچ رہے تھے کہ اس جھیل کے ٹھنڈے پانی میں تیرنے میں کتنا مزہ آئے گا۔وہ نہیں جانتے تھے کہ جب وہ گاؤں سے گزر رہے تھے تو ان کے قدم چوہوں کی بنائی ہوئی سرنگوں اور بھول بھلیوں کو روند گئے تھے۔ہاتھی بڑی گڑ بڑ کر گئے تھے۔چوہوں نے فوراً میٹنگ بلائی۔\nاگر ان کا غول واپس دوبارہ ادھر سے گزرا تو ہم برباد ہو جائیں گے! ایک چوہا پکارا۔\n”ہم انہیں اب موقع ہی نہیں دیں گے“۔ایک اور پکارا۔اب کچھ دلیر چوہوں کے ایک گروپ نے ان ہاتھیوں کے قدموں کے نشانات کا جھیل تک پیچھا کیا۔وہاں انہیں ہاتھیوں کا بادشاہ ملا۔بادشاہ کے سامنے جھکتے ہوئے، ایک چوہا، باقی سب کی نمائندگی کرتے ہوئے بولا۔”بادشاہ سلامت! یہاں سے ہماری چوہوں کی آبادی زیادہ دور نہیں ہے۔یہ اسی پرانے ویران گاؤں میں ہے جس سے آپ گزر کر آئے ہیں۔\nآپ کو یاد ہو گا؟“\nمجھے یاد ہے۔ہاتھی بادشاہ نے کہا۔ہم ہاتھی ہیں۔ہمیں نہیں معلوم ہوا کہ وہاں چوہوں کی آبادی موجود ہے۔واہ! آپ کو نہیں معلوم تھا؟ اس چوہے نے طنز سے کہا۔آپ کے ریوڑ نے ان بہت سے گھروں کو برباد کر دیا ہے جہاں ہم سینکڑوں سالوں سے رہ رہے ہیں۔اگر آپ اسی انداز سے واپس لوٹے تو یقینا ہمارا تو خاتمہ ہی ہو جائے گا۔ہماری ایک عرض سنیں! کیا آپ واپس جانے کے لئے کوئی دوسرا راستہ اختیار نہیں کر سکتے؟ کیا معلوم کسی دن ہم چوہے بھی آپ کی کچھ مدد کر سکیں۔\nہاتھی بادشاہ نے دل ہی دل میں مسکرا کر سوچا۔”لو سنو! یہ چھوٹے چوہے کبھی ہاتھی کی مدد کیسے کر سکتے ہیں!“\nلیکن اسے افسوس ہوا کہ اس کے ریوڑ نے چوہوں کے گاؤں کو بے دھیانی میں کچل ڈالا ہے۔اس نے کہا ”ٹھیک ہے۔تمہیں پریشان ہونے کی ضرورت نہیں۔میں ریوڑ کو دوسرے راستے سے گھر لے جاؤں گا۔اسی دوران قریبی بادشاہ نے اپنے شکاریوں کو حکم دیا کہ وہ جتنے ہاتھیوں کو پکڑ سکتے ہیں پکڑ لیں۔\nیہ جان کر کہ ہاتھی دور دور سے اس بڑی جھیل میں تیرنے کے لئے آتے ہیں، بادشاہ کے شکاریوں نے وہاں پانی میں جال لگا دیے۔جیسے ہی ہاتھی بادشاہ اور اس کے ریوڑ نے اس جھیل میں چھلانگ لگائی، وہ سارے اس جال میں پھنس گئے۔دو دن بعد شکاریوں نے ہاتھی بادشاہ اور اس کے ریوڑ کو بڑی بڑی رسیوں سے کھینچ کر جھیل سے باہر نکالا اور انہیں جنگل کے مضبوط درختوں سے باندھ دیا۔\nجب شکاری چلے گئے تو ہاتھی بادشاہ سوچنے لگا۔کیا کیا جائے؟ وہ سب درختوں سے بندھے ہوئے تھے سوائے ایک ہاتھی کے۔وہ آزاد تھا کیونکہ اس نے جھیل میں چھلانگ نہیں لگائی تھی۔\nہاتھی بادشاہ نے اسے پکارا۔اس نے اسے کہا کہ وہ فوراً ویران گاؤں جائے اور چوہوں کو یہاں لائے۔جب چوہوں کو پتہ چلا کہ ہاتھی بادشاہ اور اس کا ریوڑ اس مصیبت میں ہے تو وہ جھیل کی طرف بھاگے۔\nبادشاہ اور اس کے ریوڑ کو بندھے ہوئے دیکھ کر وہ تیزی سے رسیوں کے پاس پہنچے اور اپنے تیز دانتوں سے انہیں کترنے لگے۔وہ رسیاں کترتے جا رہے تھے اور ہاتھی آزاد ہوتے جا رہے تھے۔انہوں نے جلد ہی موٹی رسیاں کتر دیں اور تمام ہاتھی رسیوں سے آزاد ہو گئے۔تمہارا بہت بہت شکریہ! تم نے ہم سب کو آزاد کیا۔بادشاہ ہاتھی نے کہا۔ہاتھیوں کے ریوڑ نے گھر واپسی کا نیا راستہ اختیار کیا اور چوہوں کی برادری آنے والے کئی سالوں تک زندہ رہی۔",
    "url": "https://www.urdupoint.com/kids/detail/moral-stories/jheel-pe-aaya-hathi-2656.html?lang=ur"
  },
  {
    "story_id": "UP_0227",
    "story_title": "Bol Meri Machli - Aakhri Hissa - Article No. 2655",
    "story_text": "نازیہ آصف\nاس نے غور کیا تو یہ آواز مچھلی نما چیز سے آ رہی تھی۔ایسے محسوس ہوتا تھا کہ جیسے وہ کھلونا نما مچھلی کچھ کہہ رہی ہو۔وہ اسی الجھن میں تھا کہ باہر سے خالہ ستو کی آواز آئی بیٹا تیمور، یہ میری ٹارچ کی روشنی بہت کم ہو گئی ہے شاید اس کے سیل کمزور ہو گئے ہیں اگر تمہارے پاس دو فالتو سیل ہوں تو مجھے دے دو۔تیمور نے ٹب واپس چارپائی کے نیچے کیا اور شہر سے لائے ہوئے دو سیل خالہ کو دے دیئے۔\nاور واپس آ کر اب پھر وہ اس مچھلی نما چیز کو الٹنے پلٹنے لگ گیا۔اسی طرح اس کا ہاتھ لگا کہ ایک جگہ سے کوئی پرزہ پیچھے ہٹا اور اندر سے دو سیل باہر گر گئے۔جیسے ہی سیل گرے تیمور کے ذہن میں فوراً ایک خیال آیا اور اس نے جلدی سے دوسرے دو سیل اپنے تھیلے سے نکالے اور ان بوسیدہ سیلوں کی جگہ اس مچھلی کے اندر فٹ کر دیئے۔\nنئے سیل فٹ ہوتے ہی مچھلی کی آواز اونچی ہو گئی اور مزے کی بات یہ ہوئی کہ اسے بھی سمجھ آنے لگی۔\nمچھلی رک رک کر کہہ رہی تھی کہ ”ساحل۔۔۔پہ۔۔۔یومِ آزادی۔۔۔سمندر۔۔۔کچرا۔۔۔ستر۔۔۔فیصد اضافہ۔۔۔تیمور چونک گیا۔یعنی اس کے کہنے کا مطلب یہ تھا کہ پچھلے ہفتے ساحل پہ جو یوم آزادی منایا گیا اس سے سمندر میں کچرے کی سطح میں مزید ستر فیصد اضافہ ہو گیا ہے۔\nتیمور پہلے بھی لوگوں کے ساحل پہ گند پھیلانے سے پریشان تو رہتا تھا مگر اب تو حد ہی ہو گئی تھی۔\nاب اسے سمجھ آ رہی تھی کہ یہ کیا چیز ہے اس نے ایک بار شہر منڈی میں سمندری روبوٹ کی بات سنی تھی کہ جو سمندر کے اندر کی خبریں بھی دے گا۔اسے اندازہ ہو گیا کہ یہ یقینا وہی روبوٹ ہے۔چند دن میں طوفان تھم گیا۔ماہی گیر واپس سمندر میں جانے لگ گئے۔تو تیمور کو ایک دن ایک خیال سوجھا اس نے ایک لمبی رسی لے کر مچھلی کے سر کے اس پاس مضبوطی سے باندھ لی اور سمندر میں جا کر اسے پانی میں ڈال کر رسی کا دوسرا سرا کشتی کے ساتھ باندھ لیا۔\nاس رات واپس آ کر رات کے وقت فارغ ہو کر اس نے اس مچھلی کو پھر نکالا، بٹن ذرا سا دبایا تو مچھلی بولی،۔۔۔دن۔۔۔دس فیصد۔\nاب تیمور کو ایک آئیڈیا سوجھا۔وہ شہر گیا تو اس نے منڈی میں مینیجر کو ساری بات بتائی۔پہلے تو مینیجر نے یقین نہیں کیا مگر جب اس نے اعداد و شمار بتائے تو کسی حد تک اسے بھی یقین آ گیا۔وہ تیمور کو لے کر اخبار کے دفتر چلا گیا۔\nاور اخبار کے ایڈیٹر کو تسلی سے ساری بات بتائی۔ایڈیٹر بھی حیران تھا کہ یہ وہی اعداد و شمار تھے جو انھوں نے چند دن پہلے جاری کئے تھے۔ایڈیٹر نے کہا کہ ”چند دن بعد عید ہے عید کے دن بھی مچھلی کو سمندر میں ڈال کر تجربہ کیجئے پھر مجھے بتائیے۔“مینیجر اور تیمور نے وعدہ کیا کہ ٹھیک ہے۔اور عید پہ جو اعداد و شمار مچھلی نے بتائے، اس ایڈیٹر نے بھی وہی چھاپ دیے۔\nاور اگلے دن ان کی اس وقت حیرت کی انتہا نہ رہی جب،ٹھیک وہی اعداد و شمار کسی بین الاقوامی میگزین نے بھی بتائے۔\nاب ایڈیٹر بھی حیران تھا کہ وہ مچھلی کیا ہے؟اگلے دن ایڈیٹر اور منڈی کا مینیجر خود تیمور کے گھر آ گئے اور مچھلی نما چیز کو دیکھنے۔مینیجر نے بھی اسے دیکھ کر کہا کہ یہ روبوٹ ہے اور ہمیں یہاں کسی اتھارٹی کو خبر کرنی چاہیے۔تیمور بھی اس بات سے متفق تھا اگلے دن وہ تینوں مچھلی کو لے کر سمندر کا کنٹرول سنبھالنے والی کمیٹی کے دفتر میں چلے گئے۔\nوہاں جب کمیٹی کے اہلکاروں نے دیکھا کہ یہ تو وہی روبوٹ ہے جو چند دن پہلے تجربے کے لئے سمندر کی تہہ میں بھیجا تھا مگر کسی خرابی کی وجہ سے اس کا رابطہ ان سے نہیں رہ پایا تھا۔\nاہلکار تو اس کے لئے بہت پریشان تھے ممکن تھا کہ ان کی نوکری بھی چلی جاتی، کہ یہ روبوٹ ایک ملک نے تحفہ دیا تھا جو ہر روز سمندر کی تہہ میں بڑھتی ہوئی آلودگی اور کچرے کی مقدار سے برابر آگاہ کرتا رہتا تھا۔\nکچرے اور آلودگی کے خاتمے کے لئے اس کی درست مقدار معلوم کرنا ازحد ضروری تھا۔یہ روبوٹ کچرے کے تناسب کے ساتھ ساتھ کئی طوفانوں کی بھی پیشگی خبر دے سکتا تھا۔تیمور کی اس کاوش کو بہت سراہا گیا اور اگلے دن اسے انعام دینے کے لئے ایک تقریب بھی منعقد ہوئی۔جس میں تیمور نے کہا کہ’میں اپنے ہم وطنوں سے ایک بات کہنا چاہتا ہوں کہ جب تک ہم اپنی سرزمین اور ساحل صاف نہیں رکھیں گے ہمارے روبوٹ اور ترقی کی کوششیں اسی طرح رائیگاں جاتی رہیں گی۔\nترقی یافتہ ممالک تو روبوٹ کی مدد سے ہزاروں میل دور بیٹھ کر انسانی جسم کے آپریشن بھی کر رہے ہیں اور ہم ابھی یہ ضروری ٹیکنالوجی دوست ممالک سے ہی مانگ رہے ہیں۔روبوٹ اب زندگی کا حصہ ہیں لہٰذا یہ ضروری ہے کہ ہم تعلیم ٹیکنالوجی کو فروغ دیں ورنہ ہم دوسرے ملکوں سے بہت زیادہ پیچھے رہ جائیں گے۔تیمور کو بہت سا انعام بھی ملا اور اس کی ماں کو سرکاری طور پہ شہر کے بڑے ہسپتال منتقل کر دیا گیا جہاں امریکہ کے بہترین روبوٹس نے آن لائن اس کی ماں کی کمر کا آپریشن کیا۔جس سے وہ بالکل ٹھیک بھی ہو گئی۔",
    "url": "https://www.urdupoint.com/kids/detail/moral-stories/bol-meri-machli-aakhri-hissa-2655.html?lang=ur"
  },
  {
    "story_id": "UP_0228",
    "story_title": "Bol Meri Machli - Pehla Hissa - Article No. 2654",
    "story_text": "نازیہ آصف\nتیمور نے اگلے چوبیس گھنٹوں کے لئے ضرورت کی ہر چیز ماں کے بستر کے پاس ایک میز پر رکھی اور ماں کے پاس بیٹھ گیا۔ماں نے مندی آنکھیں کھول دیں،تو تیمور نے ماں کا ہاتھ اپنے ہاتھوں میں لے کر چوما اور ماں کے چہرے پہ مسکراہٹ پھیل گئی۔ماں کے لب ہلے اور تیمور سمجھ گیا کہ ماں اسے دعائیں دے رہی تھی۔اس نے ماں کے گال پہ ہاتھ رکھتے ہوئے ماں کو سمجھایا کہ ”ماں جی خبروں میں سن رہے ہیں کہ کل سے سمندری طوفان آ رہا ہے جس کی وجہ سے اگلے کئی روز تک سمندر میں جا کر مچھلی نہیں پکڑی جا سکے گی،اس لئے میں آج رات واپس نہیں آؤں گا بلکہ زیادہ ساری مچھلی جمع کروں گا تاکہ اگلے چند روز تک کے لئے آپ کی دوا اور خوراک میں کمی نہ آ سکے“۔\nتیمور کی بات ختم ہوئی تو ماں کے چہرے پہ مسکراہٹ اور آنکھوں کے گیلے کناروں سے اسے سمجھ آ گئی کہ ماں اس کی بات سمجھ رہی ہے۔\nاس نے ماں کو بتایا کہ ”اس کی ہمسائی خالہ ستو اس کے پاس اس کی خبر گیری کے لئے آتی رہے گی میں اسے بتا جاؤں گا“۔ماں کو ساری باتیں سمجھا کر تیمور نے اپنی راہ لی اور ساحل پہ جا کر اللہ کا نام لے کر اپنی کشتی سمندر میں ڈال دی۔\nاور بھی کئی ملاح اپنی کشتیاں سمندر میں ڈال کر رزق حلال کمانے کی کوشش میں مصروف تھے۔\nسمندر میں پھرتے پھیراتے دوپہر اور پھر شام ہو گئی تھی۔تیمور نے اپنی کشتی میں کافی مچھلی جمع کر لی تھی۔سب ماہی گیر گھروں کو لوٹ رہے تھے۔تیمور بھی کشتی کو ساحل پہ لے آیا۔اپنی کشتی میں رکھی پوٹلی سے نکال کر سادہ سا کھانا کھایا اور اپنے باپ کو بھی یاد کیا جب وہ آٹھویں کلاس میں تھا کہ اس کا باپ چل بسا تھا اور ماں ایک اچانک بیماری کا شکار ہو کر بستر سے لگ گئی تھی۔\nاسے یقین تھا کہ خالہ ستو نے یقینا ماں کو کھانا کھلا دیا ہو گا۔خالہ ستو تیمور کی ماں کی سہیلی تھی مگر اب اس کی بیماری کے بعد سے اس کی تیماردار بھی بن چکی تھی۔تیمور جب بھی کہیں جاتا خالہ ستو اپنی دوستی کا حق ادا کرتے ہوئے اس کی ماں کا ہر طرح سے خیال رکھتی تھیں۔تیمور کھانا کھا کر لیٹ گیا مگر وہ دل میں دعا کر رہا تھا کہ یا اللہ پاک!میری مدد کر،کہ میں اپنی ماں کا علاج کروا سکوں اور وہ تکلیف سے نکل آئے۔\nابھی تھوڑی دیر گزری تھی کہ کوسٹ گارڈ نے سیٹی بجا کر اسے یہاں سے چلے جانے کا کہا۔مگر تیمور خاموشی سے لیٹا رہا۔کافی دیر گزر گئی تھی۔تیمور بھی تھک چکا تھا مگر اسے پتہ تھا کہ اگر میں بھی گھر چلا گیا تو پتہ نہیں کتنے دن کاروبار سے ناغہ ہو جائے اور اگر پیسہ نہ ہوا تو ماں کی دوائیاں کہاں سے آئیں گی۔اس فکر نے اسے ہمت دی اور اس نے کشتی پھر سمندر میں ڈال دی۔\nرات کی تاریکی میں چاند چمک رہا تھا جس کی کرنیں سمندر کی لہروں پہ کھیل رہی تھیں۔مگر تیمور اپنے کام میں مصروف تھا کہ باپ کی موت کے بعد وہی ماں کا اور ماں اس کا سہارا تھی۔اس نے کافی ساری مچھلی جمع کر لی تھی اور اب اس کا رخ ساحل کی طرف تھا کہ کوسٹ گارڈ گھنٹیاں بجا بجا کر سمندر میں موجود اکا دکا ماہی گیروں کو واپس آنے کی ہدایت کر رہے تھے کہ شام تک سمندر طوفان سے پاگل ہو جانے والا تھا۔اس نے آخری بار جب جال پانی سے باہر نکالا تو اس نے صبح صادق کی ہلکی سی روشنی میں دیکھا کہ ایک مچھلی کی دم میں کچھ چمک رہا تھا۔اس نے اپنا وہم سمجھتے ہوئے اسے بھی مچھلیوں کے ڈھیر پہ ڈالا اور چھابڑا اٹھا کر گدھا گاڑی پہ رکھا اور کشتی کو ساحل پہ مضبوطی سے باندھ دیا۔",
    "url": "https://www.urdupoint.com/kids/detail/moral-stories/bol-meri-machli-pehla-hissa-2654.html?lang=ur"
  },
  {
    "story_id": "UP_0229",
    "story_title": "Waqt Ka Jawab - Article No. 2653",
    "story_text": "سمیرا نیاز صدیقی\nاقبال صاحب اور ان کی اہلیہ نسرین اپنی تینوں بیٹیوں ثنا، فوزیہ اور نور کے ہمراہ دو کمروں کے کرائے کے مکان میں منتقل ہو گئے تھے۔اس سے پہلے وہ اپنے بھائیوں کے ساتھ آبائی گھر میں رہتے تھے، لیکن وقت کے ساتھ خاندان بڑا ہوا تو سب نے باہمی مشورے سے مکان بیچنے کا فیصلہ کیا۔بڑے بھائیوں نے تو نیا گھر خرید لیا، لیکن اقبال صاحب نے دکان خریدنے کو ترجیح دی۔\nکافی عرصے دکان پر کام کرنے کی وجہ سے انھیں کام کا اچھا تجربہ ہو گیا تھا۔ان کی رائے تھی کہ معقول آمدنی ہو تو مکان بھی بن جاتا ہے۔رات کے کھانے کے بعد ان کی اہلیہ نے بچیوں کے اسکول کا مسئلہ اُٹھایا، کیونکہ پہلے والا اسکول اب کافی دور ہو گیا تھا۔\n”میں کل ہی بچیوں کے لئے اچھا سا اسکول ڈھونڈتا ہوں۔\nان کا وقت بالکل ضائع نہیں ہونا چاہیے۔\n“ اقبال صاحب بولے۔\nتھوڑی دیر میں اقبال صاحب کے بھائی اور بھابھی ان سے ملنے آ گئے۔باتوں باتوں میں بچیوں کے اسکول کا ذکر بھی آیا۔\n”ارے بھئی! بچیوں کے لئے اچھے اسکول کی کیا ضرورت ہے بھلا۔کسی بھی عام سے اسکول میں داخل کرا دو۔پڑھ لکھ کر افسر تھوڑی بن جائیں گی۔شادی کر کے دوسرے گھر ہی تو جانا ہے۔اگر کوئی بیٹا ہوتا تو بات سمجھ میں بھی آتی۔\nکم از کم کاروبار میں تمہارا ہاتھ تو بٹاتا۔لڑکیوں پر اتنے پیسے خرچ کرنا تو سراسر بے وقوفی ہے۔“ بھائی نے انتہائی لاپرواہی سے اپنی رائے کا اظہار کیا۔\n”بھائی صاحب! یہ آپ کیسی باتیں کر رہے ہیں۔“ اقبال صاحب حیرانی سے بولے۔\n”ٹھیک ہی تو کہہ رہے ہیں تمہارے بھائی۔بیٹیوں کو تو ویسے بھی پرائے گھر جانا ہوتا ہے تو کیا ضرورت ہے ان پر اتنے پیسے خرچ کرنے کی۔\nاب دیکھو نا ہمارے ما شاء اللہ! چار بیٹے ہیں۔تھوڑا بہت پڑھ لکھ لیں گے تو اپنے والد کے ساتھ کاروبار سنبھال لیں گے اور ویسے بھی آج کل تعلیم حاصل کرنے کا کیا فائدہ! ملازمت تو ملتی نہیں ہے۔بہتر یہی ہے کہ پیسے بچا کر رکھیں۔“ بھابھی نے تو اپنی دانست میں بڑی دور اندیشی کی بات کی تھی۔\nبچیوں کی ماں سے رہا نہ گیا اور وہ بھی بول پڑیں:”بھابھی! اچھی تعلیم تو لڑکے اور لڑکیوں دونوں کے لئے ضروری ہے۔\nاگر اچھی تعلیم ہو گی تو وہ کاروبار ہی نہیں معاشرے میں بھی کامیاب ہوں گے۔“\n”بھابھی! آج کل یہی بچے ملازمت کی تلاش میں جوتیاں چٹخاتے پھرتے ہیں۔اب آپ ہی بتائیں کیا فائدہ ایسی تعلیم کا جس سے پیٹ بھی نہ بھر سکے۔“\n”لیکن میں بچوں کو اچھی تعلیم دلوانے کے حق میں ہوں اور اس سے پیچھے نہیں ہٹوں گا۔“ اقبال صاحب نے دو ٹوک الفاظ میں کہا۔\n”جیسی تمہاری مرضی اقبال! ہم تو جتنا سمجھا سکتے تھے تمہیں ہم نے سمجھا دیا۔اب تم جانو، تمہارا کام جانے۔“ بھائی صاحب نے بحث ختم کرتے ہوئے کہا۔\nان لوگوں کے جانے کے بعد اقبال صاحب کی اہلیہ ان سے شکایت کرنے لگیں:”آخر آپ کے گھر والے بچیوں کی تعلیم کے اتنے خلاف کیوں ہیں! کیا ملتا ہے انھیں ایسی باتیں کر کے۔مجھے تو غصہ آ رہا ہے ان کی سوچ پر۔\n”بیگم! تم کیوں پریشان ہوتی ہو۔ان باتوں کو نظر انداز کر دیا کرو۔کل جب یہ بچیاں پڑھ لکھ کر ہمارا فخر بنیں گی تو یہی لوگ ان کی تعریفیں کرتے نہیں تھکیں گے۔وقت بہترین جواب ہوتا ہے۔تم بس صبر کرو۔“\nوقت گزرتا رہا۔اقبال صاحب کی بچیاں تعلیم کے میدان میں آگے بڑھتی رہیں۔فوزیہ کو ادب سے خاص لگاؤ تھا۔اس نے کم عمری میں ہی انگریزی شاعری میں نام بنا لیا۔\nساتھ ساتھ میڈیکل کی تعلیم بھی جاری رکھی اور پھر فوج میں ایک قابل ڈاکٹر بن گئی۔ثنا بھی پڑھ لکھ کر بینک کے اعلیٰ عہدے پر فائز ہو گئی۔نور کو وکالت میں دلچسپی تھی تو اقبال صاحب نے اس کا داخلہ شہر کے بہترین لاء کالج میں کرا دیا جہاں وہ تھرڈ ایئر کی طالبہ تھی۔کل تک جن بچیوں کی تعلیم کی مخالفت کی جا رہی تھی آج وہ اپنے خاندان کا فخر بن گئی تھیں۔\nہر کوئی اقبال صاحب اور ان کی بیگم کی اعلیٰ ترتیب کی تعریف کرتا تھا۔پھر ایک دن اقبال صاحب کے بھائی اور بھابھی ان سے ملنے آئے۔وہ کچھ پریشان لگ رہے تھے۔\n”اقبال! تم نے اور نسرین نے جو کہا وہ کر کے دکھا دیا۔ہماری لاکھ مخالفت کے باوجود تم نے بچیوں کی تعلیم و تربیت میں کوئی کسر نہیں چھوڑی۔آج میں تمہارے اور ثنا کے پاس ایک خاص کام سے آیا ہوں۔\n”بھائی صاحب! ہم نے تو بس اپنا فرض ادا کیا۔آپ کہیے۔ہم سے جو ہو سکا،ضرور کریں گے، ان شاء اللہ!“ اتنی دیر میں ثنا بھی چائے لے کر آ گئی۔\n”اصل میں تمہیں تو معلوم ہی ہے کہ آج کل کاروبار کے حالات کچھ ٹھیک نہیں۔“ بھائی صاحب نے کہنا شروع کیا:”اب بچوں کی بھی شادی ہو گئی ہے، ایسے میں ایک دکان سے گزارہ کرنا مشکل ہو گیا ہے۔\nمیں چاہ رہا تھا کہ ثنا بیٹی اپنے بھائیوں کو کہیں ملازمت پر لگوا دے۔ماشاء اللہ! ہماری بیٹی اتنے بڑے عہدے پر کام کر رہی ہے اور پھر اس کے تعلقات بھی ہیں۔“ بھائی صاحب نے بڑی لجاجت سے بات مکمل کی۔\n”وہ تو ٹھیک ہے تایا ابو!“ ثنا کہنے لگی:”مگر آپ کے بچوں نے تو تعلیم مکمل ہی نہیں کی۔صرف میٹرک کر کے چھوڑ دیا۔اب ایسے میں اچھی نوکری ملنا تو مشکل ہے،لیکن آپ فکر نہ کریں۔\nمیں کوشش کرتی ہوں،ان شاء اللہ!سب بہتر ہو جائے گا۔“ ثنا نے تایا ابو کو تسلی دیتے ہوئے کہا۔اقبال صاحب کی بھابھی کچھ شرمندہ سی ہو رہی تھیں۔\n”ویسے ہم نے اپنے بچوں کے ساتھ اچھا نہیں کیا۔“ وہ کہنے لگیں:”تعلیم بیچ میں ختم کروا کر ہم نے انھیں کاروبار میں لگا دیا۔اگر وہ بھی تعلیم جاری رکھتے تو آج کچھ بن جاتے۔یہ تو صرف تم اور نسرین ہی تھے جو ہر مشکل برداشت کر گئے، لیکن بچیوں کی تعلیم پہ فرق نہیں آنے دیا۔تعلیم کا جو چراغ تم دونوں نے روشن کیا ہے، ہم اب اسے کبھی بجھنے نہیں دیں گے۔“بھابھی کی اس بات پر سبھی خوشی سے مسکرانے لگے۔اقبال صاحب نے مسکراتے ہوئے اپنی بیگم کی جانب دیکھا جو وقت کے اس جواب سے مطمئن نظر آ رہی تھیں۔",
    "url": "https://www.urdupoint.com/kids/detail/moral-stories/waqt-ka-jawab-2653.html?lang=ur"
  },
  {
    "story_id": "UP_0230",
    "story_title": "Gogo Khargosh - Article No. 2652",
    "story_text": "آمنہ خورشید\n”میرے سوہنے موہنے بچو! یہ کہانی ہے ایک ننھے سے خرگوش کی جس کا نام گوگو تھا۔وہ ایک جنگل میں سبز ٹیلے کے اندر رہا کرتا تھا۔اس کا گھر بہت پیارا تھا۔گھر کی باہر والی دیواریں لکڑی کی تھیں۔ان پر سبز پینٹ تھا اور گول سی چھت جو شاخوں کو جوڑ کر بنائی گئی تھی، سرخ رنگ کی تھی۔دور سے دیکھنے میں گوگو کا گھر کوئی بڑا سا مشروم معلوم ہوتا تھا۔\nایک دن گوگو صبح کی سیر کو نکلا۔وہ اُچھلتے کودتے پتھروں پر سے چھلانگیں لگاتا چلا جا رہا تھا کہ اچانک اس کی نظر ایک چھوٹی سی ڈبی پر پڑی۔یہ کیا ہے؟“ گوگو نے حیرت سے دیکھا۔\n”چوں چوں! یہ ماچس ہے۔“ اوپر درخت پر سے آواز آئی۔گوگو نے سر اُٹھا کر اوپر دیکھا۔ایک موٹی سی چڑیا اپنے گھونسلے کے اندر بیٹھی کہہ رہی تھی۔\n”کل رات جو لوگ جنگل سے گزرے تھے وہ یہ ماچس یہیں درخت کے نیچے بھول گئے ہیں۔\n“ ”ہاں تو! اس سے کیا کرتے ہیں؟“ گوگو نے حیرانی سے ڈبی کو ہلایا۔”اس سے آگ لگاتے ہیں۔میں نے خود دیکھا تھا۔وہ اس میں سے ایک چھوٹی سی لکڑی کو ڈبی سے رگڑتے ہیں تو آگ کا شعلہ نکلتا ہے۔“ چڑیا نے بتایا۔وہ اب گھونسلے سے نکل کر سب سے نیچے والی شاخ پر آ کر بیٹھ گئی تھی۔\n”میں بھی اس سے چولہا جلاؤں گا اور گاجر کا سوپ گرم کروں گا۔\nآہا!“ گوگو نے کہا اور تیزی سے چھلانگیں لگاتا واپس چلا گیا۔اس نے چڑیا کی پوری بات بھی نہ سنی۔گوگو جب گھر آیا تو اس کی امی گھر پر نہیں تھی۔وہ ہر روز کی طرح گاجریں لینے بھالو میاں کی دکان پر گئی ہوئی تھیں۔\nگوگو خرگوش کچن میں آیا، اس نے ایک چھوٹی سی دیگچی چولہے پر رکھی۔اس میں کل کا بچا ہوا سوپ تھا۔گوگو نے ماچس میں سے ایک اسٹک نکالی اور اسے چولہے کے قریب کیا۔\nلیکن یہ کیا! چولہا تو آگ پکڑ ہی نہیں رہا تھا۔اسٹک پر لگی ہوئی آگ گوگو کے ہاتھ پر لگنے لگی تو اس نے گھبرا کر اسٹک کھڑکی سے باہر پھینک دی۔پھر اس نے دوسری اسٹک نکالی پھر تیسری،چوتھی لیکن چولہا کسی طرح بھی آگ نہیں پکڑ رہا تھا۔گوگو آگ لگی ہوئی اسٹکس کھڑکی سے باہر پھینکتا رہا۔\nتھوڑی دیر بعد دروازے پر دستک ہوئی۔گوگو نے دروازہ کھولا۔\nامی اندر آئیں تو انہیں کچھ جلنے کی بو آئی۔”گوگو! کیا تم کچن میں گئے تھے۔“ ہاں۔نہیں وہ۔اس نے بتانے کی کوشش کی لیکن خرگوش کی امی بہت جلدی میں تھیں۔وہ کچن میں تیز قدموں سے آئیں اور جلدی سے سارے چولہے چیک کیے۔کچھ بھی نہیں چل رہا تھا۔سب ٹھیک تھا۔ہاں سوپ والی دیگچی شیلف پر پڑی تھی۔”گوگو! تم سوپ گرم کرنا چاہ رہے تھے؟“\nگوگو نے کوئی جواب نہ دیا۔\nوہ جلدی سے کچن سے باہر چلا آیا۔اسے کچھ سمجھ نہیں آ رہا تھا کہ وہ امی کو کیسے بتائے۔امی جب کمرے میں آئیں تو گوگو کمرے میں خاموش بیٹھا تھا۔امی کے ہاتھ میں سوپ کا پیالہ تھا۔انہوں نے سائیڈ ٹیبل پر پیالہ رکھا اور کہنے لگیں۔”میرے پیارے بیٹے! میں نے ماچس کھڑکی سے باہر گری ہوئی دیکھ لیں ہیں۔خدا نہ کرے چولہا جل جاتا تو تمہیں آگ بھی لگ سکتی تھی۔\nگوگو یہ سن کر بہت شرمندہ تھا۔”ابھی تم چھوٹے ہو۔جب تم بڑے ہو جاؤ گے تو خود سے چولہا جلانا سیکھ جاؤ گے۔“\nخرگوش امی اچانک کچھ سونگھتے ہوئے بولیں۔”یہ۔۔۔یہ کیا جلنے کی بو آ رہی ہے۔اوہ خدایا!“ امی جلدی سے بھاگتے ہوئے کمرے سے نکل گئیں۔بچو! اصل میں ہوا یہ تھا جب گوگو خرگوش نے جلتی ہوئی تیلیاں کھڑکی سے باہر پھینکیں تو گھاس میں آگ لگ گئی۔\nوہ آگ گوگو کے گھر کی دیواروں تک پہنچی۔لکڑی دھڑا دھڑ جلنے لگی۔”ہیلو! ہیلو! جلدی پہنچیں ہاتھی میاں!“ گوگو کی امی ہاتھی میاں کو فون کر چکی تھیں۔\nہاتھی میاں جو جنگل کے فائر بریگیڈ تھے، اپنے کئی ساتھیوں کے ساتھ گوگو کے گھر کے باہر پہنچ گئے۔وہ اپنی سونڈوں میں تالاب کا بہت سارا پانی بھر کر لائے تھے۔جلد ہی آگ بجھ گئی۔سبز دیواریں جل کر سیاہ ہو گئی تھیں لیکن شکر ہے زیادہ نقصان نہیں ہوا تھا۔\nگوگو نے امی کے ساتھ مل کر دیوار بنائی۔بندروں نے بھی ان کی مدد کی۔لکڑی کاٹ کاٹ کر دی۔اب کی بار، گوگو نے زرد رنگ کا پینٹ کیا ہے۔پیارے بچو! اس کہانی سے یہ سبق ملتا ہے کہ کبھی بھی ماچس سے نہ کھیلیں۔جو کام خطرناک ہو وہ اپنے بڑوں سے کہیں خود کرنے کی کوشش نہ کریں۔",
    "url": "https://www.urdupoint.com/kids/detail/moral-stories/gogo-khargosh-2652.html?lang=ur"
  },
  {
    "story_id": "UP_0231",
    "story_title": "Aqalmand Chuhiya - Article No. 2650",
    "story_text": "فہیم یاسین\nایک چھوٹی سی پہاڑی میں چوہوں کے کئی بل تھے، اس پر پودے بھی لگے ہوئے تھے۔پودوں کے درمیان میں چوہوں کے بل دکھائی نہیں دیتے تھے۔ان بلوں میں ایک بل ایک چوہیا کا بھی تھا۔وہ اکیلی رہتی تھی۔وہ کافی عقلمند تھی، اکثر چوہے اپنے مسائل لے کر اس کے پاس آتے اور وہ اپنی عقل و فہم کے مطابق حل بتاتی۔اس کے مشورے اکثر چوہوں کی مشکل کو دور کر دیتے تھے۔\nاسی لئے سب چوہے اس کی بڑی عزت کرتے تھے۔ایک بار یوں ہوا کہ برسات کے موسم میں بارشیں خوب برسیں، جس کے باعث کئی کیڑے مکوڑے اور دوسرے جانور گھبرا کر ان بلوں کی طرف آ گئے۔\nچھوٹے موٹے کیڑے مکوڑے تو چوہوں کی غذا بن گئے، جبکہ بڑے کیڑوں کو انہوں نے وہاں سے مار بھگایا۔انہی میں ایک چھوٹا کچھوا بھی شامل تھا جو جسامت میں چوہوں سے تھوڑا سا بڑا تھا۔\nوہ ہر کسی کے بل میں گھس جاتا اور وہاں موجود ذخیرہ کی گئی خوراک چٹ کر جاتا۔چوہوں نے بڑی کوشش کی کہ اسے وہاں سے بھگا دیں،مگر انہیں کوئی کامیابی نہیں ہوئی۔کچھوا بڑا ہوشیار اور چالاک تھا۔وہ چوہوں کی ہر چال کو ناکام بنا دیتا تھا۔تنگ آ کر سب چوہے عقلمند چوہیا کے پاس گئے اور اس سے مدد طلب کی۔\nچوہیا نے سب چوہوں کو تسلی دی کہ وہ کچھوے سے نجات کے بارے میں کچھ سوچتی ہے۔\nچوہے اس کی تسلی پر واپس لوٹ گئے۔کچھ دور پودوں کی آڑ میں کچھوا ان کی سب باتیں سن رہا تھا۔کچھوے نے پہلے چوہیا کو سبق سکھانے کا ارادہ کیا۔وہ چپکے سے اس کے بل میں داخل ہو گیا۔چوہیا،کچھوے کے بارے میں سوچ رہی تھی کہ اس سے کیسے جان چھڑائی جائے؟کچھ دیر سوچنے کے بعد اس کے چہرے پر گہرا اطمینان پھیل گیا،جیسے وہ کوئی فیصلہ کر چکی ہو۔\nکچھوا چوہیا کے بل میں داخل ہو گیا۔\nچوہیا نے کوئی سوال نہیں کیا بلکہ دو موٹے موٹے سرخ بیر طشت میں رکھ کر وہ اس کے پاس چلی آئی۔کچھوا حیرت سے اس کی طرف دیکھنے لگا۔چوہیا نے کہا کہ اس وقت گھر میں اور کوئی چیز نہیں ورنہ خاطر تواضح زیادہ کرتی۔کچھوے نے دونوں سرخ بیر اٹھائے اور ایک ایک کر کے منہ میں ڈال لئے۔وں کا گودا بڑا رسیلا اور میٹھا تھا۔کچھوے نے سوچا کہ وہ اب یہیں رہے گا،کم از کم میٹھے بیر تو کھانے کو ملیں گے۔\nکچھوے کو معلوم نہیں تھا کہ کے اندر گٹھلی ہوتی ہے،جسے چوس کر پھینک دیا جاتا ہے۔\nاس نے لالچ میں آ کر گٹھلی نگلنے کی کوشش کی تو وہ اس کے حلق میں جا پھنسی۔پھر کیا تھا؟کچھوا تکلیف سے بلبلا اُٹھا۔اس سے نہ تو بولا جا رہا تھا اور نہ ہی صحیح طرح سے سانس لی جا رہی تھی۔کچھ ہی دیر بعد اسے سانس لینا دشوار ہو گیا۔چوہیا یہ دیکھ کر بڑی پریشان ہوئی کہ اگر کچھوا اس کی بل میں ہی مر گیا تو اسے کون اٹھا کر باہر لے جائے گا؟اچانک اس کے ذہن میں ترکیب آئی۔\nاس نے کچھوے سے کہا کہ اگر وہ فوراً ڈاکٹر کے پاس چلا جائے تو وہ اس کی کچھ مدد کر سکتا ہے۔کچھوا تکلیف سے نہایت پریشان تھا۔اس نے اشارے سے ڈاکٹر کا پتا پوچھا تو اس نے اسے راستہ سمجھایا۔کچھوا گرتا پڑتا اُٹھا اور اس طرف چل پڑا۔\nاس نے دونوں ہاتھوں سے اپنا حلق تھام رکھا تھا۔راستہ بڑا خراب تھا۔ہر طرف کیچڑ پھیلا ہوا تھا۔کچھوا اس سے بے خبر اپنی تکلیف کی شدت میں آگے بڑھتا چلا گیا۔\nچوہیا اس کا پیچھا کر رہی تھی۔کچھوا جب کافی آگے بڑھ آیا تو اس کے پاؤں کیچڑ میں دھنس گئے۔وہ حلق کی تکلیف کو بھول کر کیچڑ سے پاؤں نکالنے کی کوشش کرنے لگا۔ایک طرف گٹھلی حلق میں پھنسی ہوئی اذیت پہنچا رہی تھی تو دوسری طرف دلدل آہستہ آہستہ اس کا جسم نگلتا جا رہا تھا۔\nجب کچھوا دلدل میں بالکل غائب ہو گیا تو چوہیا نے اللہ کا شکر ادا کیا اور واپس اپنے گھر لوٹ آئی۔\nکچھوے سے سب کی جان چھوٹ چکی تھی۔برسات کا موسم بھی ختم ہو چکا تھا تیز دھوپ ہر طرف پھل گئی تھی۔اب چوہوں کو کسی کا خوف باقی نہیں رہا تھا۔چوہیا نے سب کو اپنے گھر بلا کر ان کی دعوت کی اور انہیں ہنس ہنس کر بتایا کہ اس نے کیا ترکیب لڑائی کہ کچھوا خودبخود اپنے وں سے چل کر دلدل میں جا گھسا یہ سن کر سب چوہوں نے اس کا شکریہ ادا کیا اور خوب ہلہ گلہ کیا۔",
    "url": "https://www.urdupoint.com/kids/detail/moral-stories/aqalmand-chuhiya-2650.html?lang=ur"
  },
  {
    "story_id": "UP_0232",
    "story_title": "Haqeeqi Mujrim - Article No. 2649",
    "story_text": "ڈاکٹر طارق ریاض\nاسلم رات بھر بستر پر کروٹیں بدلتا رہا، لیکن نیند اس سے کوسوں دور رہی۔آخر خدا خدا کر کے ہر سُو اُجالا پھیلا تو اس نے بستر چھوڑا اور مزدوری پر جانے کی تیاری کرنے لگا۔مناسب آرام نہ ملنے کی وجہ سے اس کی طبیعت بوجھل تھی اور مزاج چڑچڑا تھا۔\n”اسلم! آج تم توجہ سے کام نہیں کر رہے، خیریت ہے!“ ٹھیکے دار نے اسے سست ہوتے دیکھ کر پوچھا۔\nاسلم نے سچ سچ بات کر ڈالی۔ٹھیکے دار پوری بات سن کر بولا:”تمہارے ہاتھوں کا قصور ہے،جو خود کو روک نہ سکے اور تمھیں زیادہ کھانا کھلا دیا۔“ ٹھیکے دار بات کر کے آگے بڑھ گیا،جبکہ اسلم کچھ سوچ کر اپنے ہاتھوں سے مخاطب ہوا:”تمہاری وجہ سے میری نیند خراب ہوئی۔“\nہاتھوں نے گلے شکوے سنے تو جھٹ بولے:”ہمارا کوئی قصور نہیں۔\nتم نے اپنی مرضی سے ڈٹ کر کھایا۔\nبھلا ہم کیا کرتے۔“\nاب شامت مرضی کی آ گئی:”اے دل! یہ سارا کیا دھرا تمہارا ہے۔اگر تم چاہتے تو ہاتھوں کو زیادہ کھلانے سے روک سکتے تھے۔“ اسلم نے دل کو کھری کھری سناتے ہوئے کہا۔\nدل بھلا کب خاموش رہتا ہے۔یہ پیدائش سے موت تک بغیر تھکے دھڑکتا ہے، کیونکہ دل کے عضلات جنھیں ” “ کہا جاتا ہے، عمر بھر نہیں تھکتے۔دل نے گہری سانس لی اور بولا:”اب بھلا میرا کیا گناہ!میرے پاس کام بہت ہے۔\nمیرے دائیں جانب سارے جسم سے خون صاف ہونے کے لئے آتا ہے اور پھیپھڑوں سے آ کر پورے جسم کو مہیا کیا جاتا ہے۔مجھے فرصت کہاں کہ اس طرح کے کام کروں!“ دل نے اپنی صفائی دیتے ہوئے کہا اور بات ختم کرتے کرتے ذمے داری معدے پر ڈال دی۔\nمعدہ () بھی اب تک کی پوری گفتگو سن چکا تھا۔اپنی برائی سن کر بھڑک اُٹھا:”اچھا جی! کوئی نہ ملا تو ملبہ مجھ غریب پر ڈال دیا۔\nمیں ساری باتیں سن چکا ہوں۔میری کوئی غلطی نہیں۔جیسے جیسے غذا معدہ میں پہنچتی رہی میری دیواروں سے متعدد رطوبتیں خارج ہو کر ہاضم کرتی رہیں۔بے تحاشا کھانے کے باوجود میں خوراک ہضم کرنے میں لگا رہا۔ساری رات آرام نہیں کر سکا۔دو وقت کا کھانا ایک بار کھانے کے بعد چہل قدمی نہ کرنے کی وجہ سے یہ گڑبڑ ہوئی۔پروٹین کو میں نے ہضم کیا، جب کہ چکنائی چھوٹی آنت میں ہضم ہو کر بدن میں جذب ہوئی۔\nاب اس سارے معاملے میں ہماری کوئی ذمے داری نہیں۔میرے خیال میں دانتوں کی شرارت ہے۔“ معدہ نے اسے اچھی خاصی سنا دی تھیں۔\nاسلم کا دھیان جھٹ دانتوں کی طرف گیا۔دانت بھلا کب اپنی بُرائی سن سکتے تھے،گنتی میں 32 تھے اور اکثریت میں تھے۔سامنے والا دانت ذرا ناراضی سے کہنے لگا:”جناب عالی!ہم ایسا ویسا کوئی کام نہیں کرتے۔ہمیں جو چبانے، کھانے، پینے کو ملتا ہے، پوری محنت اور لگن سے خوراک کے بڑے بڑے ٹکڑوں کو چھوٹے ذرات میں تبدیل کر کے لعابِ دہن کی مدد سے خوراک کی نالی کی جانب دھکیل دیتے ہیں۔\nنیند نہ آنے کا سبب ہماری وجہ سے نہیں!“ دانتوں نے متحد ہو کر کہا۔یہ تعداد میں زیادہ اور مضبوط تھے۔انھوں نے آنکھوں کو قصوروار ٹھہریا اور خاموش ہو گئے۔\nاسلم اب تک ہر طرح کی صفائیاں سن کر اُکتا گیا تھا۔وہ ناراضی سے آنکھوں سے مخاطب ہوا:”لو!اب تم ذمے دار ہو۔اگر تم وقت سے بند ہو جاؤ تو بھلا نیند کا مسئلہ نہ ہو۔“\nآنکھیں دو تھیں، فوراً متحد ہو کر یک زبان بولیں:”واہ جی واہ!ساری رات ہمیں زبردستی دبا دبا کر بند کرنے کی کوشش کرتے رہے۔\nپروردگار عالم نے رات آرام کے لئے پیدا کی ہے، لیکن افسوس کسی کا گناہ ہمارے سر پہ تھوپا جا رہا ہے۔ساری رات کروٹیں بدل بدل کر ہمیں زبردستی بند کیا گیا۔ہماری پلکوں کا کام آنکھوں کی حفاظت کرنا ہے۔وہ کام ہم کرتے رہے۔ہمارا کوئی قصور نہیں۔یہ سب دماغ کا کیا دھرا معلوم ہوتا ہے۔“\n”او میاں! کیا بات ہے! کہاں غائب ہو! جلدی جلدی کام مکمل کرو۔\nتنخواہ کام کی ملے گی، بیٹھنے کی نہیں۔“ ٹھیکے دار برہم ہو کر بولا۔\nاسلم جو جسم کے اعضاء سے جھگڑنے میں مصروف تھا،خیالوں کی دنیا سے نکلا اور کام شروع کر دیا، جبکہ جسم کے تمام اعضاء ہنسی مذاق میں لگ گئے۔وہ جانتے تھے کہ جو شخص فطرت کے قوانین سے دوستی نہیں رکھتا، وہ اسی طرح نقصان اُٹھاتا ہے۔اس معاملے میں یہ ہوا کہ زبان کا خیال کسی کو نہ آیا، جس نے ذائقے کا لالچ دے کر اسلم کو زیادہ کھلا دیا اور دل و دماغ کو ماؤف کر دیا۔حقیقت میں سب سے بڑا اور بنیادی جرم تو اسی کا تھا۔",
    "url": "https://www.urdupoint.com/kids/detail/moral-stories/haqeeqi-mujrim-2649.html?lang=ur"
  },
  {
    "story_id": "UP_0233",
    "story_title": "Lalchi Makhi - Article No. 2648",
    "story_text": "عرفان خان\nایک دفعہ کا ذکر ہے ایک چیونٹی جو کے دانے جمع کرنے کے لئے ایک رستے سے گذر رہی تھی کہ اچانک اس کی نظر شہد کے ایک چھتے پر پڑی۔شہد کی خوشبو سے اس کے منہ میں پانی بھر آیا۔چھتا ایک پتھر کے اوپر لگا تھا۔چیونٹی نے ہر چند کوشش کی کہ وہ پتھر کی دیوار سے اوپر چڑھ کر چھتے تک رسائی حاصل کرے مگر ناکام رہی کیونکہ اس کے پاؤں پھسل جاتے تھے اور وہ گر پڑتی تھی۔\nشہد کے لالچ نے اسے آواز لگانے پر مجبور کر دیا اور وہ فریاد کرنے لگی:”اے لوگو، مجھے شہد کی طلب ہے۔اگر کوئی جواں مرد مجھے شہد کے چھتے تک پہنچا دے تو میں اسے معاوضے کے طور پر ایک جو پیش کروں گی۔“\nایک پردار چیونٹی ہوا میں اُڑ رہی تھی۔اس نے چیونٹی کی آواز سنی اور اسے تنبیہ کرنے لگی:”دیکھو، ایسا نہ ہو کہ چھتے کی طرف چل دو۔\nاس میں بڑا خطرہ ہے۔\n“چیونٹی بولی، فکر نہ کرو، مجھے پتا ہے کہ مجھے کیا کرنا ہے۔\nپردار بولی:”وہاں شہد کی مکھیاں ہیں جن کے ڈنک ہیں۔“چیونٹی بولی:”میں شہد کی مکھیوں سے نہیں ڈرتی، مجھے شہد چاہیے۔“\nپردار بولی:”شہد چپکاؤ ہے۔تمہارے ہاتھ پاؤں اس میں الجھ جائیں گے۔“چیونٹی بولی:”اگر یونہی ہاتھ پاؤں چپک جایا کرتے تو کوئی شہد نہ کھا پاتا۔\nپردار بولی:”تم بہتر جانتی ہو۔لیکن آؤ، میری بات سنو اور شہد کا خیال چھوڑو۔میں پردار ہوں، سالخوردہ ہوں، اور تجربہ رکھتی ہوں۔چھتے کی طرف جانا بہت مہنگا پڑے گا اور ممکن ہے تم کسی مصیبت میں گرفتار ہو جاؤ۔“چیونٹی بولی:”اگر ممکن ہو تو اپنی مزدوری لو اور مجھے وہاں تک پہنچا دو۔اگر تم ایسا کرنے سے قاصر ہو تو زیادہ جوش نہ کھاؤ، مجھے کسی سرپرست کی ضرورت نہیں اور جو نصیحت کرتا ہے مجھے ایک آنکھ نہیں بھاتا۔\nپردار بولی:”ممکن ہے کوئی ایسا نکل آئے جو تمہیں وہاں تک پہنچا دے لیکن اس میں کوئی بھلائی نظر نہیں آتی اور جس کام کا انجام اچھا نہ ہو، میں اس میں معاونت نہیں کرتی۔چیونٹی بولی:”خوامخواہ خود کو خستہ نہ کرو۔میں تو آج ہر قیمت پر چھتے تک پہنچوں گی۔“پردار نے اپنی راہ لی اور چیونٹی نے دوبارہ آواز لگائی:”کوئی ہے جواں مرد جو مجھے شہد کے چھتے تک پہنچا دے اور معاوضے میں ایک جو مجھ سے وصول کر لے؟اچانک ایک مکھی کا وہاں سے گذر ہوا۔\n“اس نے کہا:”بے چاری چیونٹی! تمہیں شہد کی طلب ہے اور تمہیں اس کا حق ہے۔میں تمہاری آرزو برلاتی ہوں۔“\nچیونٹی بولی:”اللہ برکت دے، خدا تمہاری عمر دراز کرے۔تمہیں کہتے ہیں خیرخواہ جانور۔“مکھی نے چیونٹی کو زمین سے اُٹھایا اور اسے چھتے کے قریب بٹھا کر خود اُڑ گئی۔چیونٹی حد درجہ مسرور تھی۔کہنے لگی:”واہ واہ!کیسی سعادت ہے کیسا چھتا ہے، کیسی اچھی بو ہے، کیسا عمدہ شہد ہے کیا مزہ ہے اس میں۔\nاس سے بڑھ کر اور کیا خوش قسمتی ہو سکتی ہے۔چیونٹیاں کس قدر بدقسمت ہیں کہ گندم اور جو جمع کرتی رہتی ہیں اور کس وقت بھی ان کا رخ شہد کے چھتے کی جانب نہیں ہوتا۔“\nچیونٹی نے اِدھر اُدھر سے کچھ شہد چاٹا اور آگے بڑھتی گئی حتیٰ کہ شہد کے حوض میں جا پہنچی اور اچانک اسے محسوس ہوا کہ اس کے ہاتھ پاؤں شہد سے چپک گئے ہیں اور اس کے لئے اپنی جگہ سے حرکت کرنا ممکن نہیں رہا۔\nاس نے اپنی نجات کے لئے جس قدر کوشش کی، بے نتیجہ رہی۔تب اس نے فریاد کی:”عجب طرح پکڑی گئی ہوں۔اس سے بڑھ کر اور کیا بدبختی ہو گی، اے لوگو!مجھے نجات دلاؤ۔کوئی جواں مرد مجھے نجات دلاؤ۔ہے کوئی جواں مرد مجھے اس چھتے سے باہر نکال لائے اور میں اسے ”دو جو“ انعام میں پیش کروں؟ پیشکش پہلے تھی اک جو کی سو اب دو کی ہے، اس جہنم سے نکلنے کی یہی سوجھی ہے!\nعین اس وقت پردار چیونٹی اپنے سفر سے واپس آ رہی تھی۔\nاسے اس حال میں دیکھ کر پردار کو بڑا دکھ ہوا اور اس نے فوراً اس کو مصیبت سے نکالا۔پھر بولی:”میں تمہیں سرزنش نہیں کرنا چاہتی لیکن اتنی بات ضرور کہوں گی کہ زیادہ لالچ گرفتاری کا سبب بن جاتا ہے۔“آج تو تمہارا نصیب بلندی پر تھا کہ میں اچانک یہاں پہنچ گئی لیکن آئندہ محتاط رہنا۔گرفتاری سے پہلے نصیحت کو غور سے سن لینا اور کسی مکھی سے مدد نہ مانگنا۔مکھی چیونٹی کی ہمدرد نہیں اور اس کے لئے چیونٹی کا خیر خواہ ہونا ممکن بھی کہاں ہے؟",
    "url": "https://www.urdupoint.com/kids/detail/moral-stories/lalchi-makhi-2648.html?lang=ur"
  },
  {
    "story_id": "UP_0234",
    "story_title": "Qeemti Naseehat - Article No. 2647",
    "story_text": "جدون ادیب\nسر طلحہ ایوب تربیہ کمیٹی کے نگراں تھے۔یہ کمیٹی بچوں کی اخلاقی تربیت مزید بہتر بنانے کے لئے قائم ہوئی تھی۔کچھ دن تو خیر سے گزرے، مگر اسکول میں ایک دن چوری ہو گئی۔دوسرے دن پھر چوری ہوئی تو ایک کھلبلی سی مچ گئی۔پرنسپل صاحب کو اس اطلاع سے تشویش ہوئی۔انھوں نے کہا کہ ہمارا اسکول اچھی تربیت کے لئے معروف ہے۔\nہم ایسی کسی حرکت کو برداشت نہیں کریں گے۔\nسر سہیل نے بچوں کو بتایا کہ پچھلے سال ان کو راہداری سے ہزار روپے کا نوٹ ملا۔اعلان کرنے کے بعد بھی اسے کوئی لینے نہ آیا۔پھر اس نوٹ کو تختہ اطلاع پر لگا دیا گیا کہ جس کا ہے، آ کر لے جائے، مگر تب بھی کسی نے نہیں اُتارا۔ایک ایسے تربیت والے اسکول میں یوں چوریاں ہوں گی تو ہماری تربیت پر سوال اُٹھیں گے۔\nاگلے دو روز امن رہا۔سب مطمئن ہو گئے، مگر پھر ایک جماعت سے کچھ بچوں کی چیزیں غائب ہو گئیں۔سب سر پکڑ کر بیٹھ گئے۔پرنسپل صاحب خاص طور پر پریشان تھے۔ان واقعات نے اسکول کی ساکھ کو داؤ پر لگا دیا تھا۔ان کی سمجھ میں کچھ نہیں آ رہا تھا کہ کیا کریں!وہ پریشانی کے عالم میں بیٹھے تھے کہ سر طلحہ ایوب اہم اطلاع لے کر آئے۔ان کے پاس ایک تھیلا تھا۔\nانھوں نے تھیلا میز پر اُنڈیلا تو اس میں سے بہت سارے قلم،جیومیٹری بکس اور دوسری چیزیں نکلیں۔پرنسپل صاحب نے حیرت سے ان کی طرف دیکھا۔سر طلحہ ایوب بولے:”سر!مجھے یہ سارا سامان سائنس لیب میں ایک الماری کے پیچھے سے ملا ہے۔“\nپرنسپل صاحب نے سوچتی ہوئی نظروں سے ان کی طرف دیکھا تو وہ بولے:”معاملہ چوری کا نہیں ہے۔الحمدللہ ہمارے بچوں کا تعلق خوشحال اور اسلامی ذہن رکھنے والے گھرانوں سے ہے۔\nلگتا ہے، کوئی نفسیاتی وجہ یا کوئی اور معاملہ ہے، میرے پاس ایک تجویز ہے!“\nپرنسپل صاحب نے ان کی تجویز سن کر ہامی بھر لی اور پھر نتیجہ جلد سامنے آ گیا۔سر طلحہ نے پرنسپل صاحب کو ایک ویڈیو دکھائی۔ایک بچہ جسے معلوم نہ تھا کہ وہاں کیمرہ لگا ہوا ہے،چپکے سے اندر داخل ہوتا ہے اور ہاتھ میں پکڑی ایک نوٹ بک اُٹھا کر الماری کے پیچھے پھینک دیتا ہے۔\n”یہ کون ہے؟“ پرنسپل صاحب نے پریشانی کے عالم میں پوچھا۔\n”یہ شکیل ہے۔مشہور تاجر کا بیٹا جو ہر نیکی کے کام میں بڑھ چڑھ کر حصہ لیتے ہیں اور خود شکیل اپنی جیب خرچ سے دوسروں کی مدد کرتا ہے!اگر آپ اجازت دیں تو شکیل کو بلا کر بات کروں!“ سر طلحہ نے جواب دیا۔\n”نہیں، یہ مناسب نہیں ہو گا۔میں سر رضوان سے کہتا ہوں۔ان کو ویسے بھی بچے بہت پسند کرتے ہیں۔\nوہ اس معاملے کی کھوج لگا لیں گے۔“\nپرنسپل صاحب کے حکم پر سر رضوان کو معاملے کی کھوج کا حکم ملا۔انھوں نے شکیل کو لائبریری میں کچھ ذمے داری سونپنے کے بہانے بلایا اور اس سے بات چیت کرنے لگے۔آخر شکیل کے منہ سے انھوں نے وہ سن لیا جو وہ چاہتے تھے۔\n”سر!یہ بات کسی کو مت بتائیے گا۔“ شکیل نے التجا کی:”میں وعدہ کرتا ہوں کہ آئندہ ایسا کچھ نہیں کروں گا۔\n”اس پر بعد میں بات کریں گے۔“ سر رضوان نے اسے تھپکی دی۔\nسر رضوان پرنسپل صاحب سے ملے اور ان کو ساری بات بتائی۔معاملہ یہ تھا کہ سر طلحہ ایوب نے بھری جماعت میں شکیل کو سخت الفاظ کہے، جسے اس نے اپنی توہین سمجھا اور وہ جذبہ انتقال میں جلنے لگا، پھر اس نے چوری کرنا شروع کر دیں،تاکہ سر طلحہ ایوب کا تربیتی عمل متاثر ہو۔\nپرنسپل صاحب نے سارا معاملہ جان کر سوچ میں پڑ گئے۔\nانھوں نے سر طلحہ ایوب کو بلایا۔سارا معاملہ ان کے علم میں لائے اور آخر میں بولے:”میں آپ کے کام اور طریقہ کار پر بات نہیں کروں گا، فقط اتنا کہنا چاہتا ہوں کہ اگر حضور اکرم صلی اللہ علیہ وآلہ وسلم نرم مزاج،صبر کرنے والے اور خوش اخلاق نہ ہوتے تو اسلام اتنی جلدی اور تیزی سے نہ پھیلتا․․․․“\nسر طلحہ ایوب چپ ہو گئے۔وہ دوسروں کو نصیحت کرتے تھے، مگر آج ان کو ایک قیمتی نصیحت حاصل ہو گئی تھی۔",
    "url": "https://www.urdupoint.com/kids/detail/moral-stories/qeemti-naseehat-2647.html?lang=ur"
  },
  {
    "story_id": "UP_0235",
    "story_title": "Naseehat Bani Nijaat - Article No. 2646",
    "story_text": "ہانیہ فاطمہ کھرل، لاہور\nایک دن احمد اور ایمن کے امی ابو نے جنگل میں سیر کو جانے کا پروگرام بنایا۔اگلے دن جنگل پہنچ کر انھوں نے خیمے لگائے اور سب جنگل میں سیر کرنے لگے۔انھوں نے قسم قسم کے پھل دار درخت،خوبصورت پھول اور بیلیں دیکھیں۔\nوہاں پر انھیں تیتر،کوئل،فاختہ اور ہُدہُد وغیرہ بھی دیکھنے کو ملے۔شام ہوئی تو وہ سب اپنے خیموں کی طرف واپس لوٹ آئے اور آگ جلا کر کھانا پکایا گیا۔\nکھانے کے بعد وہ سب خیمے میں چلے گئے۔ایمن اور احمد کو نیند نہیں آ رہی تھی۔ان کا دل جنگل میں جانوروں کو ڈھونڈنے اور دیکھنے کو چاہ رہا تھا۔حالانکہ ان کے والدین نے انھیں سختی سے منع کیا تھا کہ خیمے سے باہر نہ نکلنا۔وہ یہ نصیحت بھول گئے اور جنگل کا جائزہ لینے چل پڑے۔\nاس شب چودھویں کی رات تھی اور چاند کی روشنی سے ہر چیز واضح دکھائی دے رہی تھی۔\nچلتے چلتے انھیں محسوس ہوا کہ وہ کافی دور آ گئے ہیں۔انھوں نے واپس جانا چاہا تو انھیں یاد نہ رہا کہ وہ کہاں سے آئے تھے،اس لئے وہ ایک درخت کے کٹے ہوئے تنے پر بیٹھ گئے۔کچھ دور انھیں روشنی سی نظر آئی۔وہ ایک جھونپڑی تھی۔دونوں اسی طرف چل دیے۔\nانھوں نے دروازے پر دستک دی تو تھوڑی دیر بعد ایک بزرگ باہر آئے۔بچوں نے انھیں سلام کیا:”السلام علیکم دادا جی!ہم راستہ بھٹک گئے ہیں۔\nکیا آپ ہماری مدد کریں گے؟“\nبزرگ نے سلام کا جواب دے کر پوچھا:”اتنی رات میں یہاں کیسے اور کیوں آئے؟“\nایمن بولی:”ہم جانور دیکھنے اپنے خیمے سے دور آ گئے اور کھو گئے۔“\nبزرگ نے کہا:”بیٹی!تم دونوں کو اپنے امی کے بغیر نہیں آنا چاہیے تھا۔“\nدونوں نے کہا:”جی ہم اپنی غلطی مانتے ہیں۔“\nبزرگ نے کہا:”آؤ میں تم دونوں کو تمہارے والدین کے پاس لے جاؤں۔“\nوہ دونوں ان بزرگ کے ساتھ چلتے ہوئے اپنی امی ابو کے پاس آ پہنچے۔جہاں ان کے والدین انھیں اِدھر اُدھر پہلے ہی سے تلاش کر رہے تھے۔انھوں نے بزرگ کا شکریہ ادا کیا۔بچوں نے والدین سے معافی مانگی اور آئندہ ایسی حرکت کرنے سے توبہ کر لی۔",
    "url": "https://www.urdupoint.com/kids/detail/moral-stories/naseehat-bani-nijaat-2646.html?lang=ur"
  },
  {
    "story_id": "UP_0236",
    "story_title": "Khubsurat Rishta - Article No. 2644",
    "story_text": "حسن اختر\nیہ بات تو بارہا سنی تھی کہ تاریخ اپنے آپ کو دہراتی ہے۔تاہم عمر صاحب کو عملی طور پہ اس کا تجربہ اس وقت ہوا جب وہ اپنے شہر کے تھانہ روڈ پر واقع بازار پہنچے۔ننھا حسین بھی اُن کی انگلی تھامے ہمراہ تھا۔وہ قدم قدم پر کود کود کر ابو کے ہاتھ کی انگلیوں کو اپنے دونوں ہاتھوں سے کھینچتا اور روک لیتا۔کھلونوں کی دکانوں سے کبھی ٹریکٹر ٹریلر،کبھی کار تو کبھی گائے بھینسیں اور جنگلی جانور لینے کی ضد کرتا۔\nابو جان بیٹے کی تمام تر چھوٹی چھوٹی فرمائشوں کو بڑی فراخدلی سے پورا کر رہے تھے۔اچانک ان کو کچھ یاد آیا اور وہ زیر لب ہی مسکرانے لگے۔وہ تخیل میں 30 سال پیچھے چلے گئے تھے۔وہ کھلونوں کی ان دکانوں پہ کھڑے ایک خوشگوار حیرت کے احساس میں مبتلا تھے۔\nوہ تخیل کی دنیا سے اس وقت باہر آئے جب حسین نے پوچھا۔”ابو جان! آپ کے مسکرانے اور چہرے پر غیر معمولی خوشی کی وجہ کیا ہے؟“\nآج شام کے کھانے کے بعد بتاؤں گا، تم مجھے ضرور یاد دلانا۔\nابو جی نے جواب دیا۔حسین نے بھی یاد دہانی کا وعدہ کر لیا۔کھلونے خریدنے سے فراغت پا کر دونوں باپ بیٹا گھر کا راشن خریدنے کریانہ اسٹور میں پہنچے۔عمر صاحب کو اچانک ایک بار پھر سے کچھ خوشگوار سا احساس ہوا اور وہ مسکرائے تو حسین نے پوچھا ”ابو جان!اب کیا بات ہے؟“ ابو جی نے حسین کو پیار کیا اور بتایا ”یہ بھی اُسی بات کا تسلسل ہے جو رات کو آپ کو بتانی ہے۔\nخشک راشن لے کر باپ بیٹا پھل اور سبزی لینے کے لئے متعلقہ دکان پر پہنچے۔عمر صاحب نے دکاندار کو سلام کیا۔اس کی طرف دیکھا پھر حسین کی طرف دیکھا اور اُن کے ہونٹوں پر وہی مسکراہٹ بکھر گئی جو دو دفعہ پہلے بھی حسین کو دیکھ چکا تھا۔اب کی بار حسین کا تجسس اور بے قراری بڑھ گئی اس نے کہا ”ابو جان! کیا یہ بھی اُسی واقعے کا تسلسل ہے جو رات کو سنائیں گے؟“ عمر صاحب نے پیار بھری نگاہوں سے حسین کو دیکھا اس کی ذہانت کی بے ساختہ داد دی اور بولے ”جی بیٹا جی!یہ مسکراہٹ اور خوشگواری بھی اسی چیز کا حسین تسلسل ہے“ اب تو حسین کی بے قراری بام عروج پر پہنچ چکی تھی وہ جاننا چاہتا تھا کہ آخر ماجرا ہے کیا؟\nخریداری مکمل کرنے کے بعد دونوں باپ بیٹا گھر آ گئے۔\nعمر صاحب آرام کی غرض سے اپنے کمرے میں چلے گئے حسین نئے کھلونوں کے ساتھ کھیلنے میں محو ہو گیا تاہم بازار میں پیش آنے والا واقعہ اور ابو جان کا وعدہ بالکل نہ بھولا۔شام کے کھانے کے بعد ابو جان عشاء کی نماز کے لئے مسجد چلے گئے واپسی پر ننھا حسین اپنی امی جان کے ہمراہ ان کا منتظر تھا۔اس کی امی بھی اس عجب اور خوشگوار قصے کو سننے کے لئے بے تاب تھیں۔\nانتظار کی گھڑیاں ختم ہوئیں اور عمر صاحب کہنے لگے۔”بیٹا! جیسے ہی آج میں اور آپ بازار پہنچے اور اس کے بعد جو ہماری خریداری اور گھومنے پھرنے کی ترتیب رہی وہ بالکل ایسی ہی تیس سال پرانی ایک باپ اور بیٹے کی طرف سے کی گئی خریداری کا پر تو تھی۔گویا تاریخ اپنے آپ کو دہرا رہی تھی۔باقی سب کچھ یکساں تھا بس کردار تبدیل ہوئے تھے اس واقعے میں جو لڑکا بیٹا تھا آج وہ باپ کے کردار میں تھا اور ایک کردار جو نیا شامل ہوا تھا وہ تھا بیٹا اور جانتے ہو وہ کون تھا؟“\nحسین جو بہت ذہین اور حاضر دماغ بچہ تھا فوراً معاملے کی تہہ تک پہنچ گیا۔\nبولا:”جی بالکل ابو حضور!آج سے تیس سال قبل آپ بیٹے کے کردار میں تھے اور دادا حضور مرحوم باپ کے کردار میں۔اور آج والے واقعے کا نیا کردار میں تھا۔“ عمر صاحب نے بے ساختہ حسین کی ذہات کی داد دی اور کہا:”بالکل اسی طرح میں اپنے ابو حضور کا ہاتھ تھامے کھلونوں کی دکانوں کے سامنے سے گزرتا تھا تو بالکل تمہاری طرح ان کی انگلیاں کھینچ کر روک لیتا تھا اور کھلونے لینے کی ضد کرتا تھا۔\nوہ بھی مجھے ایسے ہی کھلونے لے کر دیتے تھے جیسے آج میں نے تمہیں لے کر دیئے ہیں“ حسین کا تجسس ابھی پوری طرح ختم نہ ہوا تھا۔اس نے فوراً اگلا سوال کر دیا ”اور جو کریانہ اسٹور پر آپ کو ایک خوشگوار احساس ہوا تھا اس کی کیا وجہ تھی؟“\nابو جی بولے ”معاملہ یہاں بھی یکساں تھا بس کرداروں میں تبدیلی آ چکی تھی۔اس وقت کریانہ اسٹور ابو حضور کے دوست اللہ داد مرحوم چلایا کرتے تھے اور آج ان کا بیٹا سلیم چلاتا ہے آج دکاندار کی جگہ اس کے بیٹے نے لے لی تھی اور گاہک کی جگہ بھی اس وقت کے گاہک کا بیٹا کھڑا تھا۔\nجب ہم سبزی اور پھل کی دکان پر پہنچے تو معاملہ وہاں بھی یکساں تھا بس کرداروں کی جگہ ان کے بیٹوں نے لے لی تھی۔یہ تمام واقعات تیس برس پرانے واقعات کے عکس تھے میں تاریخ کے اس عجب اور حسین اتفاق پر خوش بھی ہوا تھا اور حیران بھی“ عمر صاحب کی گفتگو سن کر حسین کی امی کہنے لگیں ”واقعی باپ بیٹے کا یہ رشتہ اتنا ہی پرانا ہے جتنی یہ دنیا اور ان کی دوستی میں عجب بے تکلفی ہوتی ہے۔\nہمیں شکر ادا کرنا چاہئے کہ تاریخ کے اس حسین سلسلے کا حصہ بنے ہیں۔ہر بیٹا اپنے باپ کا پر تو ہوتا ہے۔تاریخ کے یہ اتفاقیہ موڑ خوش قسمت لوگوں کی زندگی میں آتے ہیں“ ان کی یہ خوبصورت باتیں سنتے ہوئے سب کی آنکھوں میں خوشی اور تشکر کے آنسو تھے۔عمر صاحب اور حسین کی امی نے بیٹے کے بہتر مستقبل کے لئے دعا کی اور اسے خوب پیار کیا حسین نے قدرت کا شکر ادا کیا کہ ”اس نے اسے اس قدر شفیق والدین کی نعمت سے سرفراز کیا“ اس نے امی ابو سے وعدہ کیا کہ ”وہ ہمیشہ ان کی توقعات پر پورا اُترے گا۔“",
    "url": "https://www.urdupoint.com/kids/detail/moral-stories/khubsurat-rishta-2644.html?lang=ur"
  },
  {
    "story_id": "UP_0237",
    "story_title": "Ramzan Aur Bache - Article No. 2643",
    "story_text": "افضل خان\nرمضان ایک ایسا مہینہ ہے جو بہتر انسان اور بہتر مسلمان بننے کے شوق کو پروان چڑھانے میں مددگار ثابت ہوتا ہے،مسلمان کے لئے نئی جہتیں لے کر آتا ہے۔اس ماہ نیکیوں کے حصول اور گناہوں سے بچنے کے لئے عملی اقدامات پر بھی توجہ دی جاتی ہے۔اور انسان کے قول و فعل میں آنے والی تبدیلی سب کی نظروں میں آ جاتی ہے۔\nخصوصاً بچے اس تبدیلی کو جلد محسوس کر لیتے ہیں۔بچے کی فطرت ہے کہ وہ سوالات و مشاہدات کے ذریعے ہی ذہنی گرہوں کو کھولتے ہیں۔\nکہا جاتا ہے کہ بچے کے سوال پر اس کی کردار سازی کرتے ہیں۔اسی طرح رمضان میں والدین اور ارد گرد کے افراد کی حرکات و سکنات سے متعلق سوالات سے ان کی ذہنی رو اپنے مذہب کی طرف متوجہ ہو گی اور وہ اسلام کے ایک اچھے کارکن بننے کی راہ پر چل پڑیں گے۔\nرمضان میں بچوں کی بھرپور توجہ ان میں سمجھ بوجھ کے دروازے کھول دیتی ہے۔رمضان کا مہینہ آپ کے بچے کی تربیت کر رہا ہوتا ہے۔رمضان میں سحری کے وقت جاگنا معمول سے مختلف عمل ہوتا ہے اور بچے اس عمل کو حیرت سے دیکھتے ہیں۔\nاس وقت مائیں بچوں کو بتا سکتی ہیں کہ کھانے کا اہتمام حضور کی سنت اور اللہ کے حکم کی وی کرنے کے لئے کیا گیا ہے۔ایک خاص وقت میں کھانا مکمل کرنا اور غروب آفتاب تک کھانے پینے سے بعض رہنا بچے میں برداشت کا مادہ پیدا کرتا ہے۔\nبچوں کو جو نصیحت کریں۔پہلے خود اس پر ان کو عمل کر کے دکھائیں۔عبادات کا بھی یہی معمول بنائیں۔نماز اور قرآن بچوں کے سامنے پڑھیں اور انہیں بھی پڑھنے کی تلقین کریں۔بچے کو اپنے عمل سے عبادت کی طرف راغب کریں۔اس طرح بچے کو آپ کا طرز عمل اپنانے میں آسانی ہو گی۔",
    "url": "https://www.urdupoint.com/kids/detail/moral-stories/ramzan-aur-bache-2643.html?lang=ur"
  },
  {
    "story_id": "UP_0238",
    "story_title": "Hamid Mian Aur Rang Birange Phool - Article No. 2642",
    "story_text": "ہماء غفار\nمیرے سوہنے موہنے بچو! یہ کہانی ہے ایک ننھے منے بچے حامد میاں کی جنہیں پھول بہت پسند تھے۔ان کی کوشش ہوتی کہ وہ جہاں بھی پھول دیکھیں بس اسے توڑ کر اپنے پاس رکھ لیں۔حامد میاں جب شام کو باغ کی سیر کرنے جاتے بہت سارے پھول توڑ کر لے آتے۔مالی انکل نے انہیں بہت سمجھایا لیکن حامد میاں رنگ برنگے پھولوں کو دیکھ سب کچھ بھول جاتے تھے۔\nایک دن وہ اپنے دوست علی کے گھر گئے۔علی کے گھر کے باہر ایک پیاری سی کیاری تھی۔اس میں بہت سارے پھول لگے ہوئے تھے۔گلاب کا پھول سرخ رنگ کا تھا۔گیندے کا پھول نارنجی رنگ کا تھا۔ایک طرف سفید موتیے کا پودا تھا۔بائیں طرف چنبیلی کے پھول لگے ہوئے تھے۔دائیں طرف گل داودی کے پھول تھے۔حامد میاں نے جلدی جلدی علی کی امی کا دیا ہوا شربت پیا اور علی کے ساتھ کیاری کی طرف چلے گئے۔\n”علی! میں تھوڑے سے پھول توڑ لوں؟“ حامد میاں نے پوچھا۔”نہیں نہیں!مالی انکل منع کرتے ہیں۔“\n”میں بس تھوڑے سے توڑوں گا۔“ حامد میاں نے کہا۔پھر انہوں نے جلدی جلدی موتیے،گلاب اور گیندے کے پھول توڑے اور انہیں اپنے ساتھ لائے ہوئے ایک بیگ میں رکھ لیا۔شام کو وہ امی جان کے ساتھ گھر واپس آئے تو بہت تھک گئے تھے۔انہوں نے کھانا کھایا اور سو گئے۔\nآدھی رات کو حامد میاں کی آنکھ کھل گئی۔کوئی ان کے کمرے میں آہستہ آہستہ باتیں کر رہا تھا۔حامد میاں ڈر گئے۔پھر انہوں نے غور سے سنا۔گلاب کا پھول کہہ رہا تھا۔”دوستو!یہ بچہ کتنا گندا ہے۔ہمیں توڑ کر لے آیا ہے۔اف!میں تو مرجھانے لگا ہوں۔“\nپھر موتیے کے پھول کی آواز آئی۔”ہائے میں کتنا خوش رہ رہا تھا اپنے پودے پر۔اب تو میں بس تھوڑی دیر بعد گر جاؤں گا۔\n“ گل داودی بھی رو رہا تھا۔”دوستو! مجھے بہت درد ہو رہا ہے۔حامد نے مجھے بہت زور سے توڑا۔“ چنبیلی بھی بہت اداس تھی۔وہ کہہ رہی تھی۔”اف!میرا تو سارا رنگ خراب ہو گیا ہے۔حامد اچھا بچہ نہیں۔یہ اکثر پھول توڑتا رہتا ہے۔وہ دیکھو ٹوکری میں پہلے سے مرجھائے ہوئے پھول پڑے ہوئے ہیں۔“ سب پھولوں نے جھک کر ٹوکری میں دیکھا تو اور اداس ہو گئے۔\n”آہ!حامد کتنا گندا بچہ ہے۔آہ اوہ۔“\n”چلو حامد کی شکایت مالی انکل سے لگاتے ہیں۔مجھے پتہ ہے وہ حامد کو ضرور سزا دیں گے۔“ ”ہاں!چلو چلو!“سب پھولوں نے کہا۔”نہیں!نہیں!رک جاؤ۔پلیز میری شکایت نہ لگاؤ۔“ حامد میاں نے زور سے کہا۔پھر آنکھیں ملتے ہوئے اٹھ بیٹھے۔انہوں نے دیکھا۔پھول خاموش ہو گئے تھے۔وہ سب بہت اداس لگ رہے تھے۔\nان کے رنگ زرد ہو چکے تھے۔حامد میاں کچھ دیر پھولوں کو دیکھتے رہے۔پھر بولے۔”مجھے معاف کر دو۔اب مجھے پتہ لگ گیا ہے کہ پھولوں کو کتنا درد ہوتا ہے۔میں وعدہ کرتا ہوں اب کوئی پھول نہیں توڑوں گا۔“\nپیارے بچو! اس دن کے بعد سے حامد میاں نے کبھی پھول نہیں توڑے۔اب وہ باغ کی سیر کرنے جاتے ہیں تو پھولوں کو دیکھ کر مسکراتے ہیں۔پھول بھی ان کو دیکھ کر مسکراتے ہیں۔سب کے سب پھول حامد میاں کے دوست بن گئے ہیں۔",
    "url": "https://www.urdupoint.com/kids/detail/moral-stories/hamid-mian-aur-rang-birange-phool-2642.html?lang=ur"
  },
  {
    "story_id": "UP_0239",
    "story_title": "Zindagi Ka Anmol Sabaq - Article No. 2641",
    "story_text": "شازیہ مبشر\nایک آدمی کے چار بیٹے تھے۔وہ چاہتا تھا کہ اس کے بیٹے یہ سبق سیکھ لیں۔کہ کسی کو پرکھنے کو جلد بازی کا مظاہرہ نہ کریں۔لہٰذا اس بات کو سمجھانے کے لئے اس آدمی نے اپنے بیٹوں کو ایک سفر پر روانہ کرنے کا فیصلہ کیا اور دور دراز علاقے میں ناشپاتی کا ایک درخت دیکھنے کے لئے بھیجا۔ایک وقت میں ایک بیٹے کو سفر میں بھیجا کہ جاؤ اور اس درخت کو دیکھ کر آ جاؤ۔\nباری باری سب کا سفر شروع ہوا۔پہلا بیٹا سردی کے موسم میں گیا۔دوسرا بہار میں۔تیسرا گرمی کے موسم میں۔اور سب سے آخر والا چھوٹا بیٹا خزاں کے موسم میں گیا۔جب سب بیٹے اپنا اپنا سفر ختم کر کے واپس لوٹ آئے تو اس آدمی نے اپنے چاروں بیٹوں کو ایک ساتھ طلب کیا اور سب سے ان کے سفر کی الگ الگ تفصیل کے بارے میں پوچھا۔\nپہلا بیٹا جو جاڑے کے موسم میں اس درخت کو دیکھنے گیا تھا۔\nاس نے کہا۔ابا جان وہ درخت بہت بدصورت،جھکا ہوا اور ٹیڑا سا تھا۔دوسرے بیٹے نے کہا۔اے والدِ محترم وہ درخت تو ہرا بھرا تھا۔ہرے بھرے پتوں سے بھرا ہوا تھا۔تیسرے بیٹے نے ان دونوں بھائیوں سے اختلاف کیا کہ وہ درخت تو پھولوں سے بھرا ہوا تھا۔اور یہ کہ اس سے حسین منظر پہلے کبھی دیکھا ہی نہیں تھا۔سب سے چھوٹے بیٹے نے اپنے سب بھائیوں سے اتفاق ظاہر کیا کہ وہ ناشپاتی کا درخت تو پھل سے لدا ہوا تھا اور ان پھل کے بوجھ کی وجہ سے وہ درخت زمین پر لگا ہوا تھا اور زندگی سے بھرپور نظر آ رہا تھا۔\nاس سب کے بعد اس آدمی نے مسکرا کر اپنے چاروں بیٹوں کی طرف دیکھا اور کہا کہ تم چاروں میں سے کوئی بھی غلط نہیں کہہ رہا۔سب اپنی اپنی جگہ درست ہیں۔\nبیٹے باپ کا جواب سن کر بہت حیران ہوئے کہ ایسا کس طرح ممکن ہے۔باپ نے اپنی بات جاری رکھتے ہوئے کہا کہ میرے بیٹوں تم کسی بھی درخت یا آدمی کو صرف ایک موسم یا ایک حالت میں دیکھ کر کوئی حتمی فیصلہ نہیں کر سکتے۔\nکسی فرد کو جانچنے کے لئے تھوڑا وقت ضروری ہوتا ہے۔انسان کبھی کس کیفیت میں ہوتا ہے تو کبھی کس کیفیت میں۔اگر درخت کو تم نے جاڑے کے موسم میں بے رونق دیکھا ہے کہ تو اس کا مطلب یہ نہیں کہ اس پر کبھی پھل نہیں آئے گا۔اسی طرح اگر کسی آدمی کو تم فقیری کی حالت میں دیکھ رہے ہو تو اس کا مطلب یہ نہیں کہ وہ آدمی برا ہی ہو گا۔میرے بیٹوں کبھی بھی جلد بازی میں کوئی فیصلہ نہ کرو۔کسی کو اس وقت سمجھایا پرکھا جا سکتا ہے جب یہ تمام موسم اس کے اوپر گزر جائیں۔اگر تم سردی کے موسم میں ہی اندازہ لگا کر نتیجہ اخذ کر لو گے تو گرمی کی ہریالی۔بہار کی خوبصورتی اور بھرپور زندگی سے لطف اندوز ہونے سے رہ جاؤ گے۔",
    "url": "https://www.urdupoint.com/kids/detail/moral-stories/zindagi-ka-anmol-sabaq-2641.html?lang=ur"
  },
  {
    "story_id": "UP_0240",
    "story_title": "Sabar Ka Mahina - Article No. 2640",
    "story_text": "انیلا طاہر، کراچی\nرمضان المبارک کی آمد آمد تھی۔فاطمہ کا گھرانہ رمضان کی تیاریوں میں مصروف تھا۔ان کے ہاں رمضان میں افطاری کا بہت اہتمام کیا جاتا تھا۔اس بار اور زیادہ کیا جانا تھا،کیونکہ اس بار فاطمہ کی خالہ عائشہ اپنی دو بیٹیوں بینا اور صبا کے ساتھ لندن سے ان کے گھر آ رہی تھیں۔\nفاطمہ کو سحری کے لئے جاگنا بہت مشکل لگتا تھا۔\nاس بار رمضان کے مہینے میں اسکول کی چھٹیاں بھی تھیں۔سحری کے بعد نماز پڑھ کر جو سوتی تو ظہر سے ذرا پہلے جاگتی،پھر تھوڑی دیر بعد امی سے پوچھتی کہ افطاری میں کیا بنا رہی ہیں۔اس کی والدہ جن چیزوں کا نام لیتیں تو منہ بسور لیتی اور اپنی پسند کی ایک آدھ چیز ضرور بنواتی۔اس کی امی تین بجے سے ہی افطار کی تیاریوں میں لگ جاتیں۔\nسحری کے لئے الگ سالن بنتا۔\nساتھ میں کچھ چیزیں افطاری کے لئے اور دو قسم کے مشروب تو ضرور بنتے تھے۔فاطمہ اپنی امی کی مدد بھی نہ کرواتی اور عشاء کی نماز پڑھ کر ٹی وی دیکھنے بیٹھ جاتی یا فضول قسم کے گیم شوز سے لطف اندوز ہوتی۔\nفاطمہ کی خالہ زاد بہنوں نے اس کے یہ معمولات دیکھے تو بہت افسردہ ہوئیں۔عائشہ خالہ کے گھرانے کے طور طریقے مختلف تھے۔وہ بے جا اصراف کی قائل نہیں تھیں۔\nوہ افطاری میں بس کھجور کے ساتھ پانی پی کر افطار کرتیں اور پھر نمازِ مغرب ادا کر کے کھانا کھا لیتیں اور پھر تراویح کی تیاری کرتیں۔فجر کے بعد عائشہ خالہ اور ان کی بیٹیاں قرآن پاک کی تلاوت کرتیں۔تھوڑی دیر آرام کرتیں پھر قرآن پاک کا ترجمہ اور تفسیر پڑھتیں۔ہلکا پھلکا کھانے کی وجہ سے عبادت میں سستی اور گرانی محسوس نہیں ہوتی تھی۔\nانھوں نے فاطمہ کو بھی سمجھایا کہ رمضان کا مہینہ ہمیں صبر کا درس دیتا ہے،نہ کہ حرص کا۔\nجب ہم سادہ اور کم کھانا کھائیں گے تب ہی ہمیں غریب کی مشکلوں کا احساس ہو گا۔فاطمہ اور اس کی والدہ بہت شرمندہ ہوئیں کہ عائشہ خالہ نے غیر اسلامی ملک میں رہتے ہوئے بینا اور صبا کی پرورش اسلامی اُصولوں کے مطابق کی ہے اور وہ اسلامی ملک میں رہتے ہوئے بھی اسلام کی بنیادی تعلیمات سے دور ہیں۔انھوں نے عبادت کی روح کو سمجھا ہی نہیں۔\nفاطمہ اور اس کی امی عید کی خریداری آخری عشرے میں کرتی تھیں۔\nجب بازار میں تِل دھرنے کو جگہ نہیں ہوتی اور ہر چیز کا بھاؤ آسمان سے باتیں کر رہا ہوتا ہے،لیکن انھیں ان سب باتوں کی بالکل پروا نہیں تھی۔\nاس بار عائشہ خالہ نے ان کو بازار نہیں جانے دیا،بلکہ جو تحائف وہ وہاں سے لائی تھیں،ان سے کہا:”تم لوگ عید پر یہی پہننا۔مقدس راتوں کو اور ان قیمتی لمحات کو بازاروں میں ضائع کرنے کی کوئی ضرورت نہیں۔“\nخیریت سے جب رمضان ختم ہوا تو اس بار عید پر فاطمہ اور اس کی امی کو الگ ہی سکون محسوس ہوا،کیونکہ اس بار انھوں نے رمضان المبارک الگ طریقے سے گزارا تھا۔اس مبارک مہینے سے فیض یاب ہونے کی کوشش بھی کی۔انھوں نے عائشہ خالہ کا دل سے شکریہ ادا کیا،جنہوں نے ان کی رہنمائی کر کے انھیں اندھیروں سے نکالا۔",
    "url": "https://www.urdupoint.com/kids/detail/moral-stories/sabar-ka-mahina-2640.html?lang=ur"
  },
  {
    "story_id": "UP_0241",
    "story_title": "Badshah Aur Saat Shehzadiyan - Article No. 2639",
    "story_text": "انجم قدوائی\nایک بادشاہ تھا۔اس کی سات لڑکیاں تھیں۔وہ ان ساتوں سے بے حد محبت کرتا تھا اور ان کے ہر آرام کا خیال رکھتا تھا۔ایک بار جب دسترخوان سجا ہوا تھا وہ سب لوگ ساتھ کھانے پر بیٹھے تھے بادشاہ نے اپنی بیٹیوں سے ایک سوال پوچھ لیا۔کہ تم لوگ مجھے کتنا چاہتی ہو۔بڑی شہزادی نے کہا”بابا!میں آپ کو گلاب جامن کی طرح چاہتی ہوں“۔\nبادشاہ نے خوش ہو کر اس کو چار گاؤں دے دیئے۔دوسری نے کہا ”میں آپ کو برفی کی طرح چاہتی ہوں“۔بادشاہ نے اس کو کافی بڑا علاقہ بخش دیا۔\nتیسری لڑکی نے کہا ”میں آپ کو امرتی کی طرح چاہتی ہوں“۔اس کو بھی بادشاہ نے بہت زمین جائیداد دے دی۔اسی طرح وہ سب سے پوچھتا گیا اور سب کو مال و دولت ملتی رہی۔ساتویں لڑکی سے جب بادشاہ نے پوچھا بیٹی تم مجھے کتنا چاہتی ہو تو اس نے بہت پیار سے کہا۔\n”بابا میں آپ کو نمک کے برابر چاہتی ہوں“۔یہ سن کر بادشاہ کو جلال آ گیا۔کہنے لگے ”سب مجھے اتنا چاہتے ہیں تم نمک کے برابر؟“ وہ بہت ناراض ہوئے اور چھوٹی بیٹی کو محل سے نکال دیا اور کہا اب کبھی یہاں قدم نہ رکھنا۔\nوہ جنگل کی طرف چلی گئی اور پتوں اور لکڑیوں کو ملا کر ایک جھونپڑی بنا کر وہاں رہنے لگی۔بھوک لگتی تو پھل کھا لیتی سوکھے پتوں کا بستر بنا کر سو جاتی۔\nایک دن جب وہ سو کر اٹھی تو دیکھا کہ رنگ برنگی چڑیوں کے پر ہر طرف بکھرے پڑے ہیں اس نے ان پروں کو جمع کیا اور ایک چھوٹی سی پنکھیا بنا لی۔(چھوٹا پنکھا جو ہاتھ سے جھل سکتے ہیں) اور گرمی میں اسی پنکھیا سے ہوا کر لیتی تھی پھر دوسرے دن اس کو اور پر مل گئے اس نے بہت سارے پر اکٹھا کیے اور کئی پنکھیا بنا لیں اور جنگل کے کناری سڑک کے پاس جا کر بیٹھ گئی اپنا چہرہ چادر سے ڈھانپ لیا۔\nلوگ آتے گئے اور پنکھیاں خریدتے گئے اتنی خوبصورت پنکھیا انھوں نے کبھی نہیں دیکھا تھا۔اب تو بھیڑ سی لگی رہتی۔\nایک بار شہزادے کا ادھر سے گزر ہوا اس نے اتنے خوبصورت پنکھے کبھی نہیں دیکھے تھے سارے خرید لیے پھر شہزادی سے پوچھا تم کون ہو۔اس نے کوئی جواب نہیں دیا اس کے خوبصورت ہاتھ بتا رہے تھے کہ اس نے کبھی کام نہیں کیا تھا پنکھیا بنانے میں اس کی انگلیاں زخمی تھیں۔\nشہزادہ اس کے پیچھے جنگل آ گیا اور جب اس کو پتہ چلا کی وہ شہزادی ہے اور سزا کاٹ رہی ہے تو بہت غمزدہ ہوا۔وہ اپنی سلطنت پر واپس گیا اور والدین سے سارا ماجرا کہہ سنایا۔ان لوگوں کو بھی دکھ ہوا اور وہ اپنے بیٹے کی بارات جنگل لے کر آ گئے۔دونوں کی شادی ہو گئی مگر شہزادی اپنے والد کو بہت یاد کرتی تھی وہ خوش نہیں رہتی تھی۔ایک دن اس نے شہزادے سے کہا کہ وہ اپنے والدین کی دعوت کرنا چاہتی ہے اور ان سے ملنا چاہتی ہے۔\nشہزادے نے زبردست دعوت کا انتظام کیا اور بادشاہ کو دعوت دی۔\nشہزادی نے کہا سارا انتظام آپ دیکھئے مگر اپنے والدین اور بہنوں کے لئے کھانا میں خود تیار کروں گی۔سارے مہمان آ گئے کئی دسترخوان ایک ساتھ لگے اور بادشاہ اور شہزادیوں کے لئے اندر انتظام کیا گیا۔\nوہ جب کھانا کھانے بیٹھے تو ان کی بیٹی سامنے آ کر بیٹھ گئی۔اس نے نقاب پہن رکھا تھا۔\nجب بادشاہ نے پہلا نوالہ لیا تو کھانے میں نمک نہیں تھا۔دوسری ڈش نکالی۔وہ بھی بغیر نمک کے تھی تب ان کو بہت غصہ آیا کہ مجھے بلا کر یو بغیر نمک کا کھانا کھلایا گیا۔تب چھوٹی شہزادی نے اپنی نقاب ہٹائی اور کہا۔\n”بابا۔۔۔میں آپ کو نمک کے برابر چاہتی ہوں۔یہی کہا تھا میں نے۔نمک کے بغیر کسی چیز میں لذت نہیں ہوتی۔“ بادشاہ چونک اٹھا۔پھر اس نے آگے بڑھ کر بیٹی کو گلے لگا لیا اور اس کی آنکھیں بھر آئیں۔بیٹی سے معافی مانگی تو شہزادی نے کہا۔”کوئی بات نہیں بابا۔۔۔اللہ تو سب کا ہے۔آپ پریشان نہ ہو میں اب بہت خوش رہتی ہوں۔“بہنوں نے بھی معافی مانگی اور گلے لگایا۔اور شہزادی نے سب کو کھلے دل سے معاف کر دیا۔مگر ان سب کو احساس دلا دیا کہ وہ غلطی پر تھے۔",
    "url": "https://www.urdupoint.com/kids/detail/moral-stories/badshah-aur-saat-shehzadiyan-2639.html?lang=ur"
  },
  {
    "story_id": "UP_0242",
    "story_title": "Qurbani Ka Badla - Article No. 2638",
    "story_text": "محمد یوسف خان، اسلام آباد\nعبداللہ سوڈان کے ایک گاؤں میں رہتا تھا۔وہ ایک غریب اور مفلس،مگر دین دار شخص تھا۔عبداللہ کے دو بیٹے تھے۔ایک دن اس کی بیوی نے کہا:”اس دفعہ ہم قربانی کی سعادت ضرور حاصل کریں۔میں نے کچھ پیسے اس نیت سے جمع کیے ہیں۔\nعبداللہ سوچ میں پڑ گیا۔جب پیسے جمع ہو گئے تو عبداللہ نو ذی الحج کا روزہ رکھ کر قربانی کے جانور کی تلاش میں منڈی پہنچ گیا۔\nاس نے ایک تندرست و توانا بکرا خریدا اور گاڑی پر لاد کر گھر کی طرف روانہ ہوا۔راستے میں گاڑی خراب ہو گئی۔ڈرائیور ابھی خرابی تلاش کر ہی رہا تھا کہ یکا یک بکرے نے رسی چھڑائی۔گاڑی پر سے چھلانگ لگائی اور دوڑ لگا دی۔عبداللہ کے تو اوسان خطا ہو گئے۔روزے کی حالت میں تھکن سے چُور۔\nگرمی کا موسم اور دوپہر کا وقت۔وہ بھی جانور کے پیچھے بھاگا۔\nبکرا ایک گلی میں داخل ہوا اور ایک کھلے دروازے والے گھر میں داخل ہو گیا۔\nاس گھر میں جو چھوٹے بچے تھے،انھوں نے بکرے کو دیکھا تو شور مچا دیا:”اماں،اماں!ہمسائے نے ہمیں جانور بھیجا ہے۔“\nماں بولی:”ارے نہیں،یہ پڑوسیوں نے نہیں بھیجا،بلکہ کسی اور کا ہے جو آ کر ابھی لے جائے گا۔“\nبچے اب ضد پر آ گئے:”نہیں اماں!ہمارا بکرا آ گیا۔اب ہم اس کی قربانی کریں گے۔“\nعبداللہ اب اس گھر کی دہلیز پر پہنچ چکا تھا اور ماں اور بچوں کی گفتگو سن کر ایک فیصلہ کر چکا تھا۔\nاجازت لے کر اندر داخل ہوا اور بچوں کی ماں سے کہا:”بہن!عید تو بچوں کی ہوتی ہے۔یہ بکرا اب ان بچوں کو مبارک ہو۔“\nاس خاتون کی آنکھوں میں آنسو آ گئے،وہ بولی:”بھائی!آپ کا شکریہ۔اب میرے یتیم بچے ہیں۔اب ان کی خاطر میں بھی اس سال قربانی کر سکوں گی۔اللہ آپ کو اجرِ عظیم عطا فرمائے۔“\nعبداللہ اپنے گھر واپس ہوا تو خالی ہاتھ دیکھ کر اس کے بچوں نے پوچھا:”ابا جان!ہمارا جانور کدھر ہے؟“\nعبداللہ نے کہا:”ابھی بتاتا ہوں۔\nذرا صبر تو کرو۔“\nبیوی کو اشارہ کیا اور تمام کہانی اکیلے میں کہہ ڈالی۔وہ بولی:”اچھا کیا،مگر اب ہم کیا کریں گے؟“\nعبداللہ بولا:”میں اپنے دوستوں سے مدد مانگتا ہوں،خیر ہو گی انشاء اللہ۔اس طرح کچھ پیسے جمع کیے اور دوبارہ منڈی روانہ ہوا۔دیکھتا کیا ہے کہ ایک گاڑی جانوروں سے لدی ہوئی اس کے قریب آ کر رکی۔عبداللہ نے ایک بکرے کی طرف اشارہ کر کے پوچھا:”اس بکرے کی قیمت کیا ہو گی؟“\nمالک بولا:”یہ جانور ہماری طرف سے مفت لے جاؤ۔کوئی قیمت نہیں۔دراصل جب ہم گھر سے کاروبار کی نیت سے نکلے تو ہمارے والد صاحب نے کہا تھا کہ جو پہلا گاہک تمھیں ملے،اس کی پسند کا جانور مفت دے دینا۔“عبداللہ کی خوشی کا تو کوئی عالم نہ رہا۔",
    "url": "https://www.urdupoint.com/kids/detail/moral-stories/qurbani-ka-badla-2638.html?lang=ur"
  },
  {
    "story_id": "UP_0243",
    "story_title": "Adlay Ka Badla - Article No. 2637",
    "story_text": "ہمایوں اختر\nایک لومڑی ایک چیل کی سہیلی بن گئی۔دونوں میں اتنا پیار ہوا کہ ایک دوسرے کے بغیر رہنا مشکل ہو گیا۔ایک دن لومڑی نے چیل سے کہا۔”کیوں نہ ہم پاس رہیں۔پیٹ کی فکر میں اکثر مجھے گھر سے غائب رہنا پڑتا ہے۔میرے بچے گھر میں اکیلے رہ جاتے ہیں اور میرا دھیان بچوں کی فکر میں لگا رہتا ہے۔کیوں نہ تم یہیں کہیں پاس ہی رہو۔\nکم از کم میرے بچوں کا تو خیال رکھو گی“۔چیل نے لومڑی کی بات سے اتفاق کیا اور آخرکار کوشش کر کے رہائش کے لئے ایک پرانا پیڑ تلاش کیا جس کا تنا اندر سے کھوکھلا تھا۔اس میں شگاف تھا۔دونوں کو یہ جگہ پسند آئی۔لومڑی اپنے بچوں کے ساتھ شگاف میں اور چیل نے پیڑ پر بسیرا کر لیا۔\nکچھ عرصہ بعد لومڑی کی غیر موجودگی میں چیل جب اپنے گھونسلے میں بچوں کے ساتھ بھوکی بیٹھی تھی۔\nاس نے اپنا اور اپنے بچوں کا پیٹ بھرنے کے لئے لومڑی کا ایک بچہ اٹھایا اور گھونسلے میں جا کر خود بھی کھایا اور بچوں کو بھی کھلایا۔\nجب لومڑی واپس آئی تو ایک بچہ غائب پایا۔اس نے بچے کو اِدھر اُدھر بہت تلاش کیا مگر وہ نہ ملا۔آنکھوں سے آنسو بہانے لگی۔چیل بھی دکھاوے کا افسوس کرتی رہی۔دوسرے دن لومڑی جب جنگل میں پھر شکار کرنے چلی گئی اور واپس آئی تو ایک اور بچہ غائب پایا۔\nتیسرے دن بھی ایسا ہی ہوا۔اس کا ایک اور بچہ غائب ہو گیا۔چیل لومڑی کے سارے بچے کھا گئی۔لومڑی کو چیل پر شک جو ہوا تھا،وہ پختہ یقین میں بدل گیا کہ اس کے تمام بچے چیل ہی نے کھائے ہیں مگر وہ چپ رہی۔کوئی گلہ شکوہ نہ کیا۔ہر وقت روتی رہتی اور خدا سے فریاد کرتی رہتی کہ۔اے خدا!مجھے اڑنے کی طاقت عطا فرماتا کہ میں اپنی دوست نما دشمن چیل سے اپنا انتقام لے سکوں۔\nخدا نے لومڑی کی التجا سن لی اور چیل پر اپنا قہر نازل کیا۔ایک روز بھوک کے ہاتھوں تنگ آ کر چیل تلاش روزی میں جنگل میں اڑی چلی جا رہی تھی کہ ایک جگہ دھواں اُٹھتا دیکھ کر جلدی سے اس کی طرف لپکی۔دیکھا کچھ شکاری آگ جلا کر اپنا شکار بھوننے میں مصروف ہیں۔\nچیل کا بھوک سے برا حال تھا۔بچے بھی بہت بھوکے تھے۔صبر نہ کر سکی۔جھپٹا مارا اور کچھ گوشت اپنے پنجوں میں اچک کر گھونسلے میں لے گئی۔\nادھر بھنے ہوئے گوشت کے ساتھ کچھ چنگاریاں بھی چپکی ہوئی تھیں۔گھونسلے میں بچھے ہوئے گھاس پھوس کے تنکوں کو آگ لگ گئی۔گھونسلا بھی جلنے لگا۔ادھر تیز تیز ہوا چلنے لگی۔گھونسلے کی آگ نے اتنی فرصت ہی نہ دی کہ چیل اپنا اور اپنے بچوں کا بچاؤ کر سکے۔وہیں تڑپ تڑپ کر نیچے گرنے لگے۔لومڑی نے جھٹ اپنا بدلہ لے لیا اور انہیں چبا چبا کرکھا گئی۔\nنتیجہ:”جو کسی کے لئے کنواں کھودتا ہے، خود بھی اسی میں جا گرتا ہے۔اس لئے سیانوں نے کہا ہے کہ برائی کرنے سے پہلے سوچ لے کہیں بعد میں پچھتانا نہ پڑے۔“",
    "url": "https://www.urdupoint.com/kids/detail/moral-stories/adlay-ka-badla-2637.html?lang=ur"
  },
  {
    "story_id": "UP_0244",
    "story_title": "Tilismi Kitab - Article No. 2636",
    "story_text": "یاسر فاروق\nوہ دونوں ہم جماعت اسکول سے واپس آ رہے تھے کہ احمد نے ایک کتاب راستے میں پڑی دیکھی۔”شاید کسی کے بستے سے گر گئی ہے۔“احمد نے جھک کر انور سے کہا۔\n”پتا نہیں کس کی ہے!“ انور نے کہا۔دونوں نے ارد گرد دیکھا مگر کسی کو تلاش کرتا نہ پایا تو احمد نے کتاب بیگ میں رکھ لی۔\nاحمد کلاس نہم میں پڑھتا تھا اور اسے کتابیں پڑھنے کا شوق تھا۔\nاس کے والد ایک سرکاری محکمے میں ملازم تھے۔اس کی امی ایک سادہ سی گھریلو خاتون تھیں۔\nآٹھویں کلاس میں پوزیشن آنے پر ایک ادارے نے اسے ٹیبلٹ کا تحفہ دیا تھا،جسے وہ فارغ وقت یا ضرورت کے وقت ہی استعمال کرتا تھا۔اس کی پہلی ترجیح پڑھائی تھی۔\nاس کے والد اسے شروع سے ہی ہر ماہ اس شرط پہ کتاب لا کر دیتے تھے کہ وہ انھیں اس کا خلاصہ سنائے گا تو اسے انعام دیا جائے گا۔\nاس طرح احمد کو مطالعے کا شوق بچپن ہی سے پیدا ہو گیا تھا۔وہ ہر ماہ ایک اچھی کتاب پڑھنے کا منتظر رہتا تھا۔وہ تمام کتابیں اور رسائل بڑی احتیاط کے ساتھ سنبھال کر رکھتا جا رہا تھا۔اس طرح سے اس کے پاس کتابوں کی ایک چھوٹی سی لائبریری بن گئی تھی۔\nاسکول کی لائبریری میں جتنی بھی کتابیں تھیں،ان میں سے بیشتر وہ پڑھ چکا تھا۔\nاس نے گھر آ کر اسکول کے کپڑے بدلے،کھانا کھایا اور بستے سے وہی کتاب نکالی۔\nارے!”طلسمی کتاب!“وہ کتاب کا نام پڑھ کر چونک گیا۔\nیہ مضبوط جلد کی بالکل نئی کتاب تھی۔سرورق پر اس کی عمر کا ایک لڑکا بڑے انہماک سے کتاب پڑھ رہا تھا۔اس کے پیچھے پرانے دور کی الف لیلوی گلی کا منظر نظر آ رہا تھا۔اس نے کتاب کھول کر دیکھی تو خوشی کی انتہا ہی نہ رہی۔اس میں بچوں کی کہانیوں کے علاوہ نظمیں بھی تھیں۔\nاس نے کتاب میں دیکھا کہ شاید کہیں اس کے مالک کا کوئی نام،پتا یا فون نمبر لکھا ہو،مگر ایسا کچھ نہ ملا۔\nاحمد روزانہ یہ کتاب پڑھ کر ایک نئی دنیا میں کھو جاتا۔کہانیاں بڑی ہی دلچسپ تھیں۔یہ ایک طلسمی کتاب ہی تو تھی۔اس کی نظمیں بھی بڑی ہی مزے کی تھیں۔\n”کتنی پیاری ہے یہ میری کتاب!“ اس نے سوچا۔”نہیں نہیں!یہ میری نہیں۔مجھے اسے مالک کے حوالے کر دینا چاہیے۔“اس کے دل نے کہا۔\nاس کتاب میں پیغام بھی تو یہی ہے کہ سچ بولو،بڑوں کی عزت کرو،دیانت داری سے ہر کام کرو۔\n”مگر کیسے تلاش کیا جائے اس کے مالک کو؟“ اس نے پریشانی سے سوچا۔\nآج کل مصنفین اپنی کتابیں خود چھپوا کر خود ہی فروخت کرتے ہیں اور اس کے لئے وہ فیس بک اور دوسرے ذرائع استعمال کرتے ہیں۔موبائل سے ہی خریدار پیسے ان کے اکاؤنٹ میں بھجوا دیتے ہیں،ساتھ اپنا پتا اور فون نمبر بھی بھیج دیتے ہیں۔اس طرح سے خریدار کو فائدہ ہوتا ہے کہ اسے عمدہ کتاب گھر بیٹھے مل جاتی ہے اور مصنف کو بھی فائدہ ہو جاتا ہے کہ اس کی کتاب مناسب قیمت پر براہِ راست خریدار تک پہنچ جاتی ہے۔\nاس سے دونوں کے درمیان ایک رابطہ بھی قائم ہو جاتا ہے۔یہ خیال آتے ہی اس نے مصنف کو ای میل کیا۔\n”السلام علیکم سرمد صدیقی صاحب!میرا نام احمد جمال ہے۔جماعت نہم میں پڑھتا ہوں۔مجھے آپ کی لکھی کتاب ”طلسمی کتاب“ راستے میں پڑی ملی ہے۔مالک کا نام پتا اس پر نہیں لکھا ہے۔بڑا پریشان ہوں کہ اس کے مالک تک کیسے پہنچاؤں۔کتاب میں آپ کا ای میل دیکھا تو آپ سے رابطہ کیا۔\nاس بارے میں آپ میری کچھ مدد کر سکتے ہیں کیا؟“\nدوسرے ہی روز اس کے ای میل کا جواب آ گیا:”وعلیکم السلام احمد میاں!آپ کا بے حد شکریہ کہ آپ نے اتنی دیانت داری کا ثبوت دیا۔ہم آپ کے اس جذبہ سے بڑے متاثر ہوئے ہیں۔ماشاء اللہ!اب اگر آپ اپنے علاقہ کے بارے میں بتائیں گے تو معلوم ہو سکے کہ اس علاقے سے کس نے کتاب کا آرڈر دیا ہے۔“\nاحمد جواب پڑھ کر اُچھل پڑا۔\nکسی مصنف نے زندگی میں پہلی بار اس کی بات ہوئی تھی۔\nاس نے جواب میں اپنا مکمل پتا ٹائپ کرنا شروع کر دیا،تاکہ کتاب کے مالک کا پتا چل جائے۔احمد نے یہ بھی بتا دیا کہ میں نے امانت میں خیانت کرتے ہوئے پوری کتاب پڑھی،بہت پسند آئی۔پھر پوری کتاب پر تبصرہ بھی کیا۔\nاگلے دن اسکول سے آ کر دیکھا تو سرمد بھائی کا جواب آ چکا تھا۔\n”پیارے احمد!خوش رہو۔\nہمیں معلوم ہو چکا ہے کہ کس نے کتاب کا آرڈر کیا تھا۔آپ کا بے حد شکریہ کہ آپ نے ہماری پوری کتاب توجہ سے پڑھی۔کتاب کے بارے میں آپ کی رائے ہمیں زیادہ عزیز ہے۔بے حد خوشی ہوئی کہ کتاب میں موجود سبق سے آپ نے کچھ سیکھا اور دیانت داری سے کتاب کو اس کے اصل مالک کو پہنچانے کی فکر کی۔ہم سمجھتے ہیں ہمارا فرض پورا ہوا۔ہم نے کتاب مالک تک پہنچا دی ہے،مگر آپ کو بھی ہماری طرف سے ”طلسمی کتاب“ کا تحفہ قبول ہو۔ہم سمجھتے ہیں ہماری دونوں کتابیں اپنے اصل قاری تک پہنچ گئی ہیں۔خوش رہیں اور اسی طرح اپنے ملک کا نام روشن کریں۔آمین“ (سرمد)\nمصنف کی ای میل پڑھنے کے بعد آج کا دن اس کے لئے عید سے بڑھ کر خوشی کا تھا۔",
    "url": "https://www.urdupoint.com/kids/detail/moral-stories/tilismi-kitab-2636.html?lang=ur"
  },
  {
    "story_id": "UP_0245",
    "story_title": "Chin Ki Chidiya - Article No. 2635",
    "story_text": "نیما گل میمن\nپرانے زمانے کی بات ہے۔جاپان کے ایک خوبصورت پہاڑی گاؤں میں ایک لڑکا ”چِن“ اپنی نانی کے ساتھ رہتا تھا۔وہ ایک محنتی اور پیارا لڑکا تھا۔اس کی معصومیت اور رحم دلی کی وجہ سے گاؤں کے لوگ اس سے محبت سے پیش آتے تھے۔چِن دو سال کا تھا جب ایک حادثے میں اُس کے ماں باپ کا انتقال ہو گیا۔تب سے وہ اپنی بوڑھی نانی کے ساتھ پہاڑ پر ٹوٹے پھوٹے گھر میں رہتا تھا۔\nاس کی نانی سردیوں میں گرم ٹوپیاں بُنتی تھیں،جسے بیچ کر اتنے پیسے مل جاتے تھے کہ مشکل سے ان کی گزر بسر ہوتی تھی۔\nایک روز چِن اسکول سے واپس آیا اور حسبِ عادت اپنی بکری کو چرانے پہاڑ پر لے گیا۔جنگل میں ٹہلتے ہوئے اس کی نگاہ نیچے گرے ہوئے چڑیا کے گھونسلے پر پڑی۔\nاس نے دیکھا،کچھ ٹوٹے انڈے اور ایک چڑیا بے جان پڑی تھی۔\nشاید تیز ہوا سے یہ گھونسلا درخت سے گرا ہو گا۔\nاس نے کچھ سوچا اور جھک کر چڑیا کو اُٹھایا۔ہلایا،مگر وہ مر چکی تھی۔\nگھونسلے میں چڑیا کے دو چھوٹے بچے بھی تھے جو شور کیے جا رہے تھے،چِن نے احتیاط سے انھیں اُٹھایا اور گھر لے آیا۔\n”نانی،نانی!دیکھیے میں کیا لایا ہوں؟“\n”اوہو چِن!تم پھر کوئی عجیب و غریب جنگلی پھل لائے ہو گے!“\n”نہیں نانی!یہ کسی چڑیا کے بچے ہیں،جو ابھی پیدا ہوئے ہوں گے یا شاید دو تین دن پہلے۔\n”اوہ․․․․․تو تمھیں ان کو گھر نہیں لانا چاہیے تھے چِن!“\n”نانی ان کا گھونسلا درخت سے گر گیا تھا۔“چِن نے نانی کو پوری بات بتائی،پھر وہ بھاگ کر کچن سے ایک چھوٹی کٹوری میں پانی لے آیا۔اس کا معصوم دل بچوں کے لئے فکرمند تھا۔چڑیا کے بچوں نے پانی تو پی لیا،مگر وہ اب بھی ویسے ہی بے قرار تھے۔\nچِن نے سوچا کہ شاید ان کو بھوک لگی ہو گی!\nچِن کے برعکس نانی کو ان میں زیادہ دلچسپی نہیں تھی۔\nوہ گھر کے کاموں میں ہی لگی رہیں۔\n”نانی یہ کھاتے کیا ہوں گے؟بلکہ یہ تو شاید ابھی دودھ پیتے ہوں گے۔نانی!کیا گھر میں تھوڑا دودھ ہے؟\n”نہیں،بکری نے جتنا دودھ دیا تھا،میں نے اس کا پنیر بنا لیا ہے۔“\nچِن بھاگ کر باورچی خانے سے روٹی کا ایک ٹکڑا لے آیا اور بچوں کے آگے رکھ دیا،مگر انھوں نے کچھ نہ کھایا اور بدستور چیں چیں کرتے رہے۔\nچِن نے گھر میں جو کچھ بھی پھل،سبزی موجود تھا،سب ایک ایک کر کے ان کے سامنے رکھا،مگر وہ چھوٹے بچے یہ سب کیسے کھاتے؟\n”نانی!یہ تو کچھ بھی نہیں کھا رہے۔“وہ دکھ سے بولا:”پھر یہ بڑے کیسے ہوں گے؟“\n”شاید یہ باجرا وغیرہ جیسی چیز کھاتے ہوں گے۔“نانی بولیں۔\n”باجرا تو گھر میں نہیں ہے۔نانی!کیا آپ مجھے ایک ین (جاپانی سکہ) دیں گی،تاکہ میں بازار سے ان کے لئے باجرا لے آؤں؟“\n”مگر وہ تو میں نے صبح تمہارے اسکول جانے کے لئے رکھا ہے،تاکہ تم وہاں کچھ کھا سکوں۔\n“نانی فکرمندی سے بولیں۔\n”کوئی بات نہیں نانی!میں کل اسکول کے لئے آپ سے کوئی پیسہ نہیں لوں گا۔“\nیوں ننھے چِن نے نانی سے ایک ین لیا اور اُن کا باجرا لے آیا۔چڑیا کے بچوں نے باجرا کھا لیا تو چِن کی جان میں جان آئی۔چِن نے ان کو ایک پیالے میں رکھ لیا اور باہر درخت سے کچھ پتے توڑ کر لے آیا اور چڑیا کے بچوں والے پیالے کے گرد لگا دئیے۔\n”یہ تم کیا کر رہے ہو چِن!“شام ہو رہی تھی۔اندھیرے اور نظر کی کمی کے باعث نانی نے ٹوپی بُننا بند کر دیا تھا اور اس کے لئے تِل والی روٹی اور پنیر لے آئی تھیں۔\n”نانی!میں ان کے لئے گھر بنا رہا ہوں،تاکہ یہ زیادہ محفوظ رہیں۔“\nنانی چِن کے محبت اور معصومیت پہ ہنس دیں اور بولیں:”میں کل ان کے لئے ٹوکریاں بنانے والی رسی کی مدد سے ایک پنجرہ بنا دوں گی،جہاں تم ان کے لئے باجرا اور پانی بھی رکھ دینا،چلو اب شام کا کھانا کھا لو،پھر اسکول کا کام بھی کرنا ہے تمھیں۔\nچڑیا کے بچے چِن کے پاس پلنے لگے۔چِن ان کا خاص خیال رکھتا،جیسے وہ اپنی بکری کا رکھتا تھا۔اس کی محبت دیکھ کر نانی بھی خوب ان کی دیکھ بھال کرتی تھیں۔بچے بڑے ہونے لگے اور پوری چڑیا بن گئے۔اب یہ بچے چمکتے ہوئے نیلے رنگ کی چڑیوں میں تبدیل ہو گئے تھے۔یہ بہت خوبصورت چڑیاں تھیں۔ایک دن چِن کی خوشی کی انتہا نہ رہی جب اس نے دیکھا کہ چڑیا نے تین انڈے دیے تھے۔\n”نانی،نانی!دیکھیں نیلی چڑیا نے انڈے دیے ہیں،اب ان میں سے بھی بچے نکلیں گے نا!“وہ بہت خوش تھا۔\n”ہاں بیٹا!جانوروں اور پرندوں کو محبت سے رکھا جائے تو اللہ خوش ہو کر ہمیں بہت سا انعام دیتا ہے۔“نانی نے محبت سے چِن کے سر پر ہاتھ پھیرا۔\nان کے گھر کے حالات اب بگڑنے لگے تھے،کیونکہ نانی بڑھاپے کی وجہ سے زیادہ ٹوپیاں نہیں بُن سکتی تھیں۔\nچِن سوچتا تھا کہ صبح تو وہ اسکول جاتا ہے،اگر شام کے وقت اسے کوئی کام مل جائے تو نانی کو آرام مل جائے گا۔یہی سوچ کر وہ شام کو قریبی بازار میں کام کی تلاش کے لئے نکل پڑا۔\nکچھ عرصے میں اس کے پاس چڑیوں کے کئی جوڑے جمع ہو گئے تھے۔\nایک دن وہ یونہی دکانوں کے آگے سے گزر رہا تھا کہ شاید اس کو کوئی کام دینے کے لئے بلا لے۔چڑیوں کا پنجرہ اس کے ہاتھ میں تھا۔\nوہاں کھڑا ایک آدمی کچھ دیر تو غور سے اسے اور اس کی چڑیوں کو دیکھتا رہا پھر اس کے پاس آ گیا:”اے پیارے لڑکے!کیا یہ چڑیا تمھاری ہیں؟“\n”ہاں․․․․․․میں نے ان کو پالا ہے۔“\n”کیا تم ایک چڑیا مجھے دو گے؟میں دو ہزار ین دوں گا۔“\nچِن کی آنکھیں پھٹ گئیں۔وہ بہت بڑی قیمت تھی۔\n”مگر کیوں؟“وہ بوکھلا گیا۔\n”کیا تمھیں نہیں پتا؟یہ نیلی پہاڑی چڑیا بہت نایاب پرندوں میں سے ایک ہے۔\nچِن کو لگا کہ یہ شخص ٹھگ ہے،جو اسے کسی طرح لالچ دے کر پھنسانا چاہتا ہے۔نانی کہتی تھیں بچوں کو لالچ دے کر ٹھگ لوگ اُٹھا لے جاتے ہیں۔\nچِن نے اس آدمی کو انکار کر دیا اور گھر آ کر نانی کو ساری بات بتائی۔\nنانی نے کہا:”تم نے بہت اچھا کیا کہ اس آدمی کو چڑیا نہیں دی۔“\n”مگر نانی!کیا پتا یہ واقعی نایاب پرندہ ہو!“\n”کل میں تمھارے ساتھ خود پرندوں کی دکان پر چلوں گی،وہاں جا کر ہم اس کی اصل قیمت پتا کر لیں گے۔\nدوسرے روز نانی اور چِن نے پرندوں کی دکان پر ایک چڑیا کی قیمت پوچھی تو دکاندار نے اس آدمی سے کئی گنا زیادہ رقم بتائی۔تب چِن نے ایک جوڑی چڑیا اسے فروخت کر دی۔بہت سی چڑیاں اب بھی اس کے پاس تھیں۔ان پیسوں سے ان کے حالات بہت بہتر ہو گئے اب نانی کو اُونی ٹوپیاں بھی نہیں بنانی پڑتی تھیں۔",
    "url": "https://www.urdupoint.com/kids/detail/moral-stories/chin-ki-chidiya-2635.html?lang=ur"
  },
  {
    "story_id": "UP_0246",
    "story_title": "Billi Ka Inteqam - Article No. 2634",
    "story_text": "محمد اقبال شمس\nوہ کالی بلی اچانک اس کے راستے میں آ گئی۔رات کے وقت اس کی آنکھیں موتیوں کی طرح چمک رہی تھیں۔نادر کو نہ جانے کیا سوجھی کہ اس نے فوراً ایک پتھر اُٹھا کر اسے دے مارا۔بلی غراتی ہوئی قریبی قبرستان کے راستے پر دوڑتی چلی گئی۔دراصل وہ اپنے دوست کی سالگرہ سے رات کے وقت واپس آ رہا تھا،جس کا گھر اس کے گھر سے زیادہ دور نہیں تھا،لہٰذا وہ پیدل ہی آ رہا تھا۔\nبعد میں اسے اپنی ماں کی نصیحت یاد آئی کہ کسی جانور کو بلاوجہ پتھر یا کوئی اور چیز نہیں مارنی چاہیے،تو اسے افسوس ہوا۔اگلے دن اس کی نانی کی طبیعت اچانک خراب ہو گئی۔لہٰذا اس کے امی اور ابو ان کی عیادت کے لئے چلے گئے۔امتحان کی تیاری کے لئے وہ گھر میں اکیلا تھا۔اچانک بارش شروع ہو گئی۔\nبادل صبح سے ہی تھے۔شام سے شروع ہونے والی اس بارش نے اب طوفان کی صورت اختیار کر لی تھی۔\nاس کے ابو کا فون آیا کہ اب وہ صبح ہی آئیں گے۔اب وہ گھر میں اکیلا تھا۔اسی دوران اچانک بجلی چلی گئی۔پھر اس نے موم بتی ڈھونڈ کر جلائی۔ابھی تھوڑی ہی دیر گزری ہو گی کہ اچانک دروازے پر دستک ہوئی۔اس نے جا کر دروازہ کھولا تو سامنے ایک اجنبی بوڑھی عورت کو دیکھ کر ٹھٹک گیا۔\n”کون ہیں آپ؟اور ایسی طوفانی بارش میں کہاں سے آ رہی ہیں؟“\nوہ ایک پُراسرار ہنسی ہنستے ہوئے بولی:”دراصل میری یادداشت کمزور ہے۔\nمیں اپنے گھر کا راستہ بھول گئی ہوں۔ایسی طوفانی بارش میں مجھے پناہ چاہیے۔صبح ہوتے ہی میں یہاں سے چلی جاؤں گی۔“\n”ٹھیک ہے،اندر آ جائیں۔“وہ کچھ سوچتے ہوئے بولا۔اچانک بجلی چمکی،اسی دوران اس کی آنکھوں میں ایک عجیب سی روشنی پیدا ہوئی،جسے وہ ہونقوں کی طرح دیکھنے لگا۔\n”کیا دیکھ رہے ہو؟“وہ اسے گھورتے ہوئے بولی۔\n”کچھ نہیں،مجھے ایسا لگا کہ جیسے آپ کی آنکھیں چمکی ہوں۔\n“وہ قدرے گھبراتے ہوئے بولا۔\n”آسمانی بجلی جو چمکی تھی ناں،وہ ہی چمک آنکھوں میں پڑی ہو گی۔“بڑھیا مسکراتے ہوئے بولی اور پھر وہ لاٹھی کے سہارے آہستہ آہستہ آگے بڑھنے لگی۔\n”آپ یہاں آرام کر لیں۔“اس نے ایک کمرے کی طرف اشارہ کرتے ہوئے کہا۔\n”اچھی بات ہے۔“یہ کہہ کر بوڑھی نے گردن گھما کر اس کی طرف مسکراتے ہوئے دیکھا۔\nاس کی مسکراہٹ میں بھی ایک پُراسراریت سی چھپی ہوئی تھی۔وہ کمرے میں جا چکی تھی۔وہ بڑھیا کو کمرے میں چھوڑ کر باہر نکلا ہی تھا کہ اچانک اس کے سر پر بارش کا پانی گرنے لگا۔اس نے پانی صاف کرنے کے لئے ہاتھ پھیرا تو وہ اُچھل کر رہ گیا۔وہ پانی نہیں،خون تھا۔وہ فوراً اپنا ہاتھ صاف کرنے کے لئے غسل خانے کی طرف دوڑا۔نل کھولتے ہی اس کی آنکھیں جیسے پھٹ پڑیں۔\nنل میں سے بھی خون کی دھار نکل رہی تھی۔\n”یہ․․․․․یہ آخر خون کہاں سے آ رہا ہے؟“وہ منہ ہی منہ میں بڑبڑایا۔\nاچانک اس کے سامنے وہی بوڑھی عورت آئی اور اسے ایک کپڑا دیتے ہوئے بولی:”لو!اس سے خون صاف کر لو جو تمہارے ہاتھوں پر لگا ہے۔“\n”مگر آپ تو اندر تھیں،آپ کو کیسے معلوم کہ میرے ہاتھ میں خون لگا ہوا ہے؟“ اس کے لہجے میں حیرانگی تھی۔\n”پیاس لگی تھی۔پانی پینے کے لئے آئی تو تمہارے ہاتھ میں خون لگا ہوا دیکھ کر کپڑا لے آئی۔“یہ کہہ کر وہ واپس کمرے کی طرف چلی گئی۔وہ کپڑے سے خون صاف کرنے لگا۔اسی دوران بادل زور سے گرجے اور بجلی چمکی،اس نے فوراً آسمان کی طرف دیکھا تو حیرت زدہ رہ گیا۔\nاسے ایک خوف ناک چہرہ نظر آیا۔اس نے فوراً اپنا سر جھٹکا جیسے اسے وہم ہوا ہو۔\nوہ اپنے کمرے کی طرف جانے کے لئے مڑا تو اچانک اسے کسی بلی کی آواز سنائی دی۔اس نے غور سے دیکھا تو دیوار کی منڈیر پر ایک کالی بلی بیٹھی ہوئی تھی۔ابھی وہ اسے غور سے دیکھ ہی رہا تھا کہ اچانک اس کے کاندھے پر کسی نے ہاتھ رکھا۔اس نے فوراً پیچھے مڑ کر دیکھا تو وہ بوڑھی عورت کھڑی تھی۔”کیا بات ہے ابھی تک یہیں کھڑے ہو؟“\n”کچھ نہیں ایک کالی بلی دیوار پر بیٹھی ہے،اسے دیکھ رہا تھا۔\n”کہاں ہے؟مجھے تو کوئی بلی دکھائی نہیں دے رہی۔“اب نادر نے جو دیکھا تو واقعی بلی وہاں موجود نہیں تھی۔”میرے خیال میں تمہیں اب سو جانا چاہیے،رات کافی ہو گئی ہے۔“\n”جی،آپ ٹھیک کہہ رہی ہیں۔“یہ کہہ کر وہ سوچوں میں گم اپنے کمرے کی طرف چل پڑا۔\nاپنے بستر پر لیٹا وہ سونے کی کوشش کر رہا تھا،مگر نیند اس کی آنکھوں سے کافی دور تھی۔\nڈراؤنا چہرہ،خون اور کالی بلی والے واقعات اس کی نگاہوں کے سامنے بار بار آ رہے تھے۔اس نے مضبوطی سے آنکھیں بند کیں اور سونے کی کوشش کرنے لگا۔ابھی کچھ ہی دیر گزری ہو گی کہ اچانک اسے ایسی آواز سنائی دی جیسے کوئی اوپر سے کودا ہو۔اس نے فوراً بستر سے چھلانگ لگائی اور باہر کی طرف دوڑا۔اس نے دیکھا کہ صحن میں وہی کالی بلی کھڑی ہے۔اس کی آنکھوں سے جیسے شعلے نکل رہے ہوں۔\nدیکھتے ہی دیکھتے اس بلی کا قد بڑھنے لگا۔یہ دیکھ کر اس کی آنکھیں حیرت سے پھٹ پڑیں۔وہ بلی آوازیں نکالتے ہوئے آہستہ آہستہ اس کی طرف بڑھنے لگی اور پھر اچانک اس پر چھلانگ لگا دی اور پھر اپنے پنجے اس کے گلے پر مضبوطی سے گاڑ دیے۔وہ زور سے چیخا۔\nاچانک اس کی آنکھ کھل گئی۔”او خدایا!وہ خواب تھا۔“اس نے خود سے کہا۔اچانک اسے اپنے گلے پر کچھ چبھن سی محسوس ہوئی۔\nاس نے فوراً اپنے گلے پہ ہاتھ لگایا اور پھر وہ یہ دیکھ کر حیران رہ گیا کہ اس کے ہاتھ میں خون لگا ہوا تھا۔وہ بُت بنا سوچ رہا تھا کہ وہ بوڑھی عورت اس کے کمرے میں داخل ہوتے ہوئے بولی:”کیا ہوا؟کیوں شور مچا رہے ہو؟“\n”میری سمجھ میں نہیں آ رہا کہ یہ سب کیا ہو رہا ہے۔جب سے آپ یہاں آئی ہیں کچھ غلط ہونے لگا ہے۔“\nکچھ دیر خاموش رہنے کے بعد وہ چیخا:”سچ سچ بتاؤ کون ہو تم؟“یہ سن کر بڑھیا کے چہرے کے تاثرات بدل گئے۔\nلبوں پر پُراسرار سی مسکراہٹ اُبھری۔پھر اچانک اس کا رنگ تبدیل ہونے لگا۔رنگ بالکل سیاہ ہو گیا۔اس کی آنکھوں سے جیسے شعلے سے نکلنے لگے ہوں۔اچانک اس کی شکل کالی بلی میں تبدیل ہو گئی۔وہ دھیرے سے بولی:”ہاں!سچ سمجھے،میں کوئی اور ہی ہوں۔“اس نے ایک زور دار قہقہہ لگایا۔\n”مجھ سے کیا چاہتی ہو؟میرے پیچھے کیوں پڑی ہو؟“وہ ڈرتے ہوئے بولا۔\n”جس کالی بلی کو تم نے پتھر مارا تھا،وہ میں تھی۔“وہ بلیوں کی طرح میاؤں کرتے ہوئے بولی:”تم نے مجھے خواہ مخواہ پتھر مارا تھا۔میں اسی کی سزا دینے یہاں آئی ہوں۔“وہ اس کے نزدیک آتے ہوئے بولی۔اس کی سمجھ میں نہیں آ رہا تھا کہ وہ کیا کرے۔اچانک اس نے چڑیل کو دھکا دیا اور کمرے سے باہر کی طرف بھاگا۔وہ فوراً اس کے پیچھے آئی۔طوفانی بارش اب بھی جاری تھی۔\nاچانک اسے وہ لاٹھی نظر آئی جو بوڑھی عورت اپنے ساتھ لائی تھی۔وہ اس نے جھپٹ کر اُٹھا لی۔یہ دیکھ کر چڑیل جہاں تھی،وہیں رک گئی:”یہ لاٹھی مجھے دے دو۔“وہ غراتے ہوئے بولی۔\nپھر اسے ایک کپڑا نظر آیا،جو بوڑھی عورت نے اسے ہاتھ سے خون صاف کرنے کے لئے دیا تھا۔اس نے فوراً کپڑا اُٹھا کر لاٹھی میں باندھا اور باورچی خانے میں آ گیا اور اس کپڑے کو آگ لگا دی۔\nاب اس کے ہاتھ میں جلتی ہوئی لاٹھی تھی۔یہ دیکھ کر چڑیل پیچھے ہٹنے لگی۔جب کہ نادر اس کے نزدیک آتا گیا اور جلتی ہوئی لاٹھی اس کے جسم کے ساتھ لگا دی۔دیکھتے ہی دیکھتے اس کے جسم میں آگ لگ گئی۔وہ زور سے چیخی،مگر اس کی چیخ طوفانی بارش میں کہیں دب کر رہ گئی۔دیکھتے ہی دیکھتے وہ راکھ کا ڈھیر بن گئی۔چڑیل کے خاتمے پر اس نے اللہ کا شکر ادا کیا۔طوفانی بارش تھم چکی تھی۔برسات کی یہ رات اس کی زندگی بھر نہ بھولنے والی رات ثابت ہوئی تھی۔",
    "url": "https://www.urdupoint.com/kids/detail/moral-stories/billi-ka-inteqam-2634.html?lang=ur"
  },
  {
    "story_id": "UP_0247",
    "story_title": "Aik Ghalti - Article No. 2633",
    "story_text": "جمال رومی\nرات کے دو بجے کا وقت تھا۔شاہد کی نظر اس دکان پر پڑی،جہاں وہ ملازم تھا۔دکان کا شٹر ذرا سا اوپر اُٹھا ہوا تھا اور اندر مدھم روشنی بھی نظر آ رہی تھی جو شاید ٹارچوں کی تھی۔اس نے موٹر سائیکل روک دی۔شاہد کو یہ بات سمجھنے میں زیادہ دیر نہیں لگی کہ دکان میں چوری کی واردات ہو رہی ہے۔اس وقت وہ اپنے ایک دوست کی شادی کی تقریب سے واپس آ رہا تھا۔\nاس نے موٹر سائیکل ایک طرف کھڑی کی اور دبے قدموں دکان کی قریب پہنچا۔\nدکان کے باہر ایک وین کھڑی تھی جو چوری کیا جانے والا سامان لے کر جانے کے لئے لائی گئی تھی۔وہ آڑ میں ہو کر خاموشی سے اندر جھانکنے لگا۔اندر چور موجود تھے اور یہ تعداد میں چار تھے۔ان کی آوازوں میں سے ایک آواز شاہد نے پہچان لی۔\nیہ شانی تھا،جسے دکان کے مالک سیٹھ قاسم نے ایک ماہ قبل ملازمت پر رکھا تھا۔\nشانی اپنے دیگر ساتھیوں سے کہہ رہا تھا:”میں کل معمول کے مطابق کام پر جاؤں گا تاکہ کسی کو مجھ پر شک نہ ہو۔“\n”اچھا تو شانی نے اپنے ساتھیوں کے ساتھ مل کر چوری کا منصوبہ بنایا ہے۔“شاہد زیر لب بڑبڑایا:”یعنی جس تھالی میں کھاتا ہے،اسی میں چھید کر رہا ہے۔“\nاس نے سوچا پولیس کو فون کرنا چاہیے اور پتلون کی جیب سے موبائل فون نکالا۔\nاسی دوران اُسے سیٹھ قاسم کا رویہ یاد آ گیا۔”قاسم الیکٹرونکس“ کے نام سے مختلف برقی اشیاء کی یہ ایک بڑی دکان تھی،جس میں شاہد کے علاوہ پانچ ملازم اور بھی کام کرتے تھے۔دکان کے مالک سیٹھ قاسم کا رویہ ملازموں کے ساتھ ذرا سخت تھا۔اگرچہ وہ کبھی کسی کی حق تلفی نہیں کرتا تھا،مگر وہ نظم و ضبط کا بہت پابند تھا اور چاہتا تھا کہ اس کے ملازم بھی اس بات کا خیال رکھیں۔\nشاہد کو یاد آیا کہ ذرا ذرا سی بات پر سیٹھ اسے جھڑک دیتا ہے۔اگر کبھی دکان پر پہنچنے میں تھوڑی دیر ہو جائے تو سب کے سامنے ڈانٹ دیتا۔اس نے سوچا:”اچھا ہے،سیٹھ کا نقصان ہوتا ہے تو ہو،مجھے کیا،میں کیوں اس جھمیلے میں پڑوں۔“یہ سب سوچتے ہوئے اس نے موٹر سائیکل اسٹارٹ کی اور گھر کی راہ لی۔\nقاسم الیکٹرونکس کے مالک قاسم خاں کی عمر پچپن،ساٹھ برس کے لگ بھگ تھی۔\nوہ صحت مند جسم کا آدمی تھا۔اگرچہ وہ اندر سے ایک نرم مزاج انسان تھا،لیکن اس کے چہرے پر موجود گھنی مونچھوں اور گونج دار آواز کی وجہ سے اس کی شخصیت خاصی رعب دار لگتی تھی،یہی وجہ تھی کہ اس کے ارد گرد کے لوگ اس سے خاصے دبے رہتے تھے۔\nاگلے روز چوری کی خبر ہر طرف پھیل چکی تھی۔چور نقدی اور لاکھوں روپے مالیت کا سامان لے گئے تھے۔پولیس نے رپورٹ درج کر کے ملزمان کی تلاش شروع کر دی تھی۔\nدکان پر کام کرنے والے ملازموں سے بھی پوچھ گچھ کی گئی،لیکن پولیس کسی نتیجے پر نہیں پہنچ سکی۔جبکہ شاہد سب کچھ جانتے ہوئے بھی انجان بنا رہا۔چوری کی واردات کو دو دن ہو چکے تھے۔سیٹھ قاسم نے تمام ملازموں کو اکٹھا کیا اور ان سے مخاطب ہوا:”تم سب کے علم میں ہے کہ میری دکان میں واردات ہوئی ہے۔اس حادثے نے مجھے پریشان کر دیا ہے۔دکان کا نقصان بھی پورا کرنا ہے۔\nعید کا تہوار قریب ہے۔تم سب اس انتظار میں ہوں گے کہ میں تمہیں پیشگی تنخواہ بھی دوں گا اور عیدی بھی۔یقینا تم سب اس کے حق دار بھی ہوں۔میں تم لوگوں کو پیشگی تنخواہ بھی دے رہا ہوں اور عید بھی۔عیدی کی رقم بھی پچھلے سال کے مطابق ہی ہو گی۔میں دعا کرتا ہوں کہ تم سب کی عید اچھی گزرے!“\nشاہد سر جھکائے خیالات میں گم تھا۔وہ سوچ رہا تھا کہ سیٹھ دل کا بُرا نہیں ہے۔\nاسے ہماری فکر ہے۔وہ ان مشکل حالات میں بھی ہمیں نظر انداز نہیں کر رہا۔شاہد کو اپنی غلطی پر پچھتاوا ہونے لگا۔اس کا ضمیر جاگ اُٹھا۔وہ سوچنے لگا کہ اس کی ایک غلطی کی وجہ سے مالک کا لاکھوں کا نقصان ہو گیا۔اگر اُس رات وہ پولیس کو فون کر دیتا تو آج شانی اور اس کے ساتھی حوالات میں ہوتے۔\nدکان سے چھٹی کے بعد شاہد نے احتیاط سے شانی کا پیچھا کیا اور اس جگہ کا سراغ لگا لیا،جہاں شانی کے ساتھی چھپے ہوئے تھے،یقینا یہی چوری کا سامان بھی موجود ہو گا۔\nیہ ایک کم آبادی والا علاقہ تھا،جہاں شام ہوتے ہی سناٹا چھا جاتا تھا۔اس کام سے فارغ ہونے کے بعد وہ سیٹھ کے گھر پہنچا۔اس نے قاسم کو چوری کی رات ہونے والے واقعے کی روداد سنائی۔اس کے روبرو اپنی غلطی کا اعتراف بھی کیا اور معافی بھی مانگی۔قاسم نے شاہد کا کاندھا تھپتھپایا اور اس کی غلطی کو یہ کہتے ہوئے معاف کر دیا کہ میں دکان پر کام کرنے والے تمام لڑکوں کو اپنے بچوں کی طرح سمجھتا ہوں،اس لئے انھیں ڈانٹ بھی دیتا ہوں،لیکن کام کی قدر کرتا ہوں اور چاہتا ہوں کہ اگر وہ زندگی میں کامیابی حاصل کرنا چاہتے ہیں تو نظم و ضبط کی پابندی کرنا سیکھیں۔\nشاہد نے پولیس کو اپنا بیان دیا اور اس جگہ کی نشاندہی کی،جہاں شانی کے دیگر ساتھی چھپے ہوئے تھے۔شانی اور اس کے ساتھیوں کو گرفتار کر لیا گیا اور چوری کیا گیا سامان بھی برآمد کر لیا گیا۔اس طرح سیٹھ قاسم نقصان اُٹھانے سے بچ گئے اور شاہد کے ضمیر کا بوجھ بھی ختم ہو گیا۔",
    "url": "https://www.urdupoint.com/kids/detail/moral-stories/aik-ghalti-2633.html?lang=ur"
  },
  {
    "story_id": "UP_0248",
    "story_title": "Pahuncha Hua Baba - Article No. 2632",
    "story_text": "انوار آس محمد\nمسجد کے سامنے ایک کونے پر کوئی بھکاری بابا بیٹھا ہوا بھیک مانگ رہا تھا۔بابا اندھا تھا،اس لئے لوگ اس پر ترس کھا کر کچھ نہ کچھ بھیک دیتے جا رہے تھے۔بابا کے کشکول میں کچھ پیسے جمع ہو گئے تھے۔اتنے میں وہاں کچھ نوجوان امیر زادے آئے اور بابا کو حقارت سے دیکھنے لگے۔\n”بابا!کیوں اندھے ہونے کا ناٹک کر رہے ہو؟یہ لو پانچ روپے کا سکہ۔\n“ بے ادب حارث نے سکہ اُچھالتے ہوئے کہا۔\nبابا کو لڑکے کی بات ناگوار گزری اور اس نے کہا:”میں ناٹک نہیں کرتا۔میں تو صرف بھیک مانگ رہا ہوں۔بوڑھا ہوں اندھا بھی ہوں۔دنیا میں میرا کوئی نہیں ہے۔پر تُو ناٹک کرتا ہے،اپنے مہذب ہونے کا۔تیرے ابا تیرے پیار میں جھوٹی تعریف کرتا ہے۔تیرا باپ ایک کاروباری آدمی ہے۔\nتم لوگوں کا کپڑے کا کاروبار ہے اور تم چار بہن بھائی ہو۔\nبابا کی باتیں سن کر لڑکے کو پہلے تو غصہ آیا،مگر نہ جانے بابا کی زبان میں ایسی کیا تاثیر تھی کہ لڑکا کچھ نہ کر سکا،کیونکہ لڑکا جانتا تھا کہ بابا کا ایک ایک لفظ سچ تھا۔یہ بابا تو کوئی بڑا بزرگ لگتا ہے جو ہمارے بارے میں اتنا کچھ جانتا ہے۔حارث نے سوچا۔\nاتنے میں دوسرے لڑکے نے کہا:”بابا!زیادہ باتیں نہ کرو،جاؤ بھیک مانگو۔\n”تُو چپ کر جا لڑکے!اور بہتر ہے کہ یہاں سے چلا جا،ورنہ کہیں کا نہیں رہے گا۔میں جانتا ہوں کہ تیرا باپ ملک سے باہر ہے اور تجھ پر باہر کی کمائی کا نشہ ہے۔“بابا نے کہا۔\nدوسرے لڑکے کا منہ بھی کھلا کا کھلا رہ گیا:”یار!یہ بابا تو ہمارے بارے میں سب کچھ جانتا ہے۔“ لڑکے نے آہستہ سے اپنے دوستوں سے کہا۔\nبابا نے اس کی بات سن لی اور کہا:”میں تمہارے خاندان کے بارے میں بھی سب کچھ جانتا ہوں۔\n”بابا!آپ بہت پہنچے ہوئے بزرگ لگتے ہیں، دعا کریں میں امتحان میں پاس ہو جاؤں۔“ تیسرے دوست نے کہا۔وہ بابا سے متاثر ہو چکا تھا۔\n”اللہ تجھے امتحان میں کامیاب کرے۔“ بابا نے دعا دی۔\nدوست خوش ہو گیا اور اس نے بابا کے کشکول میں ایک ہزار روپے کا نوٹ ڈال دیا۔\n”تُو نے ہمیں خوش کیا ہے،اللہ تجھے خوش کرے گا بیٹا!لیکن تیرے دوستوں نے ہمیں ناراض کیا ہے۔\nان کا بیڑا․․․․“ بابا ابھی اپنی بات پوری نہیں کر پایا تھا کہ لڑکوں نے بابا سے معافی مانگی اور ایک ایک ہزار کے نوٹ اس کے کشکول میں ڈال دیے۔\n”بابا!ہم سب کو معاف کرنا،ہم نے آپ کو پہچاننے میں غلطی کی۔“\n”جاؤ تم کو معاف کیا۔“ بابا نے کہا اور آنکھیں بند کر لیں۔لڑکے وہاں سے چلے گئے۔\nتھوڑی دیر بعد بابا کے پاس ایک کار آ کر رُکی بابا کار میں سوار ہو گیا۔\nکار میں بیٹھتے ہی بابا نے نقلی داڑھی اُتاری اور پیسے گنے جو تقریباً پانچ ہزار تھے۔کار میں موجود اپنے دوستوں سے کہا:”اپنا یہ کام اچھا ہے۔پہلے لوگوں کے بارے میں معلومات حاصل کرو،پھر ان کو سب بتا کر متاثر کرو۔وہ سمجھتے ہیں کہ ہم پہنچے ہوئے بابا ہیں اور ہمیں سب علم ہے۔اس طرح اپنی مٹھی میں آ جاتے ہیں۔تھوڑی محنت زیادہ ہے،مگر آمدنی اچھی ہو جاتی ہے۔“\nکار میں موجود تمام نقلی بابے یہ سن کر ہنسنے لگے۔",
    "url": "https://www.urdupoint.com/kids/detail/moral-stories/pahuncha-hua-baba-2632.html?lang=ur"
  },
  {
    "story_id": "UP_0249",
    "story_title": "Ammi Kehti Hai - Article No. 2631",
    "story_text": "فہیم زیدی\nعدیل اپنے دوست کبیر کے ہمراہ بازار سے سبزی لے کر گھر کی جانب آ رہا تھا۔سامنے سے ارسلان آتا دکھائی دیا۔یہ تینوں ایک ہی محلے میں رہتے تھے۔قریب پہنچ کر ارسلان نے ہاتھ اس کی جانب بڑھایا تو عدیل نے اس سے ہاتھ نہ ملانے کا عذر پیش کرتے ہوئے کہا:”میں ہاتھ نہیں ملا سکتا،میرے ہاتھ کی انگلیوں میں کافی دنوں سے درد ہے۔\n”اوہ تو بھائی!جلدی کسی ڈاکٹر کو دکھاؤ۔“ ارسلان نے دوسرے دوست کبیر سے ہاتھ ملاتے ہوئے عدیل کو ہمدردی سے مشورہ دیا۔\n”اچھا میں ذرا جلدی میں ہوں امی نے یہ سبزی لینے بازار بھیجا تھا۔“ عدیل نے ارسلان سے جان چھڑانے کی کوشش کی۔\nارسلان آگے بڑھ گیا تو کبیر نے عدیل سے کہا:”تم نے اس سے جھوٹ کیوں بولا کہ تمہارے ہاتھ میں درد ہے اور اس سے ہاتھ بھی نہیں ملایا۔\n”بھائی!میری امی کہتی ہیں،ان کا پورا ہی گھر ملنے جلنے کے قابل نہیں ہے۔“ عدیل نے وجہ بتائی۔\n”ایسا کیا کر دیا ان لوگوں نے،جو ملنے کے قابل ہی نہیں رہے؟“ کبیر نے ایک بار پھر اصرار کیا۔ان لوگوں نے اپنے گھر میں ناپاک جانور کتا رکھا ہوا ہے۔\n”کتے تو اکثر لوگوں کے گھر میں پالے جاتے ہیں،اس لئے کہ وہ وفادار ہوتے ہیں اور گھر کی رکھوالی بھی کرتے ہیں۔\n“ کبیر نے عدیل کی بات پر حیران ہو کر کہا۔\n”بس بھئی میری امی نے کہا ہے کہ ان کے گھر نہ جانا ہے اور نہ ان لوگوں سے بات کرنی چاہیے۔“ عدیل نے امی کا فیصلہ سنایا اور اپنے گھر میں داخل ہو گیا۔\nسنو بیٹا!ارسلان کی امی خالہ رشیدہ نے گھر کے دروازے پر کھڑے ہو کر عدیل کو آواز دے کر کہا:”اپنی امی سے کہنا کہ آج شام چار بجے ہمارے ہاں قرآن خوانی میں آ جائیں۔\n“ ارسلان کی امی نے بہت شفقت سے کہا۔\n”امی سے کہنا بے کار ہے خالہ!وہ نہیں آئیں گی آپ کے گھر،امی ابو اکثر اس ناپاک کتے کے بارے میں باتیں کرتے ہیں جو آپ نے اپنے گھر میں پالا ہوا ہے اور یہ بھی کہتی ہیں کہ ناپاک جانور سے آپ کے گھر سے برکت بھی اُٹھ چکی ہو گی۔“ عدیل نے بلا تکلف صاف صاف کہہ دیا۔\n”ٹھیک ہے بیٹا!بہت شکریہ،یہ سب بتانے کا۔\n“ ارسلان کی امی نے افسوس سے کہا اور گھر کے اندر چلی گئیں۔\n”تمہاری یہ بہت غلط بات ہے عدیل!کہ تم صرف اس بات پر ارسلان سے بات نہیں کرنا چاہتے کہ اس کے گھر میں کتا ہے۔“ ایک روز عدیل کے دوست کبیر نے اسے سمجھانے کے لئے کہا۔\n”دیکھو بھائی!میرے والدین جو مجھ سے کہیں گے میں ویسا ہی کروں گا۔“ عدیل نے ارسلان سے بات نہ کرنے کی وجہ بتائی:”اور تم اس کی زیادہ حمایت مت کرو،جو میری امی کا حکم ہے،میں ویسا ہی کر رہا ہوں بس۔\n“ عدیل نے اٹل انداز میں کبیر سے کہا تو کبیر نے عدیل سے زیادہ بات کرنا مناسب نہیں سمجھا اور خاموش ہو گیا۔\n”تم کو معلوم ہے کبیر!ہمارا کتا بہت ہی وفادار ہے،اس نے ایک دفعہ ہمارے گھر چوری کی واردات ناکام بنا دی۔“ ارسلان نے بعد میں کبیر کو بتایا۔\nعدیل پاس کھڑا تھا،بولا:”وہ تو ہر کتا ہی وفادار ہوتا ہے۔میری امی نے کہا ہے کہ جن کے گھر ناپاک جانور ہوں ان سے دور رہنا چاہیے۔\nارسلان کی والدہ،عدیل کے گھر پہنچ گئیں اور بولیں:”بہن ثریا!آپ کے خیالات جان کر بہت دکھ ہوا مجھے۔“\n”بھلا میں نے ایسی کیا بات کر دی،کس بات کا افسوس ہوا آپ کو؟“ عدیل کی امی جن کو اس طرح اچانک رشیدہ خالہ کا اپنے گھر چلے آنا بُرا لگا،ناگواری کے انداز میں پوچھا۔\n”آپ اپنے بچے کو یہ کیا تربیت دے رہی ہیں۔“ رشیدہ خالہ نے بات شروع کی۔\n”کیسی تربیت کی،کیا مطلب،میں کچھ سمجھی نہیں؟“ عدیل کی امی نے پوچھا۔\n”وہ سب سے یہی کہتا پھر رہا ہے کہ ہم نے کتا پالا ہے تو ہمارے گھر سے برکت اُٹھ چکی ہے۔“ ارسلان کی امی اصل بات کی طرف آئیں۔\n”بُرا مت ماننا بہن!کتے اور اس جیسے غلیظ جانور کم از کم کسی مسلمان کے گھر میں تو نہیں ہونے چاہئیں۔“ عدیل کی امی نے اب صاف صاف کہا۔\n”بہن!تین سال پہلے جب یہ پلا تھا،تب تیز برسات میں راستے میں شدید ٹھنڈ سے ٹھٹھر رہا تھا تو اس وقت میرے شوہر کو اس پر ترس آ گیا اور وہ اسے اُٹھا کر گھر لے آئے۔اس کے زخموں پر مرہم لگایا،اسے دودھ پلایا۔اس کا چند روز یہ سوچ کر خیال رکھا کہ ٹھیک ہو جائے گا تو اسے واپس جنگل میں چھوڑ آئیں گے،مگر اس کے بعد یہ معصوم جانور تو اس قدر ہم سے مانوس ہو گیا کہ ہمارا گھر چھوڑنے پر آمادہ نہیں ہوا۔\nکئی بار ہم نے اسے دور جنگل میں چھوڑا،مگر پھر دوسرے دن ہمارے دروازے پر ہوتا تھا،پھر ہمیں بھی اس پر رحم آ گیا۔ہم نے اسے مستقل اپنے پاس گھر کے پیچھے اسے جگہ دے دی۔کیا وہ ہمدردی ہم نے جو اس کتے کے ساتھ کی کیا وہ سب غلط تھا،کیا ہمیں ایسا نہیں کرنا چاہیے تھا،کیا اللہ کے نزدیک بھی ہماری یہ نیکی،یہ ہمدردی فضول اور لاحاصل تصور ہو گی۔“ خالہ رشیدہ ایک سانس میں بولتی چلی گئیں۔\n”جی بہن!کہہ تو آپ ٹھیک رہی ہیں جس بے زبان جانور کے ساتھ ہمدردی کی جائے وہ تو بعد میں احسان مند ہو کر آپ کا ہی ہو کر رہ جاتا ہے۔“ عدیل کی امی نے اب شرمندگی سے کہا۔\n”انسانوں کے ساتھ ساتھ بے زبان جانوروں سے بھی ہمدردی،پیار،محبت اور ان کا خیال رکھنا بھی تو ایک اچھا مسلمان ہونے کی علامت ہے اور اللہ کی طرف سے بھی ہمیں یہی حکم ہے۔\n“ خالہ رشیدہ نے نرم پڑتے ہوئے کہا۔\n”بالکل بہن!آپ ٹھیک کہہ رہی ہیں۔“ عدیل کی امی کو بھی اب اپنی غلطی کا احساس ہونے لگا۔\n”اگر ہم نے کتے کو اپنے گھر کے پچھلے حصے کے ایک کونے میں جگہ دے دی تو کیا ہم مسلمان نہیں رہے؟“ خالہ رشیدہ نے کہا۔\n”مجھے معاف کر دینا بہن!آپ نے تو میری آنکھیں کھول دی ہیں۔“ عدیل کی امی نے شرم سار ہو کر کہا۔\n”آپ کی اس تربیت کی وجہ سے آپ کے بیٹے عدیل میں بھی غلط خیالات پیدا ہو رہے ہیں۔آپ کا بیٹا بات بات پر میری امی کہتی ہیں،میری امی کہتی ہیں“ کی تکرار کرتا رہتا ہے۔یہ کوئی اچھی بات نہیں ہے۔خالہ رشیدہ نے عدیل کی امی کو نرمی سے سمجھایا۔\n”جی میں بہت غلط کر رہی تھی،مجھے معاف کر دیں رشیدہ بہن!اب ایسا نہیں ہو گا،بلکہ میں اب اپنے بیٹے کو بھی سمجھاؤں گی۔“ عدیل کی امی ثریا نے اپنی غلطی مان کر کہا۔\n”میری بات سمجھنے کے لئے آپ کا بہت بہت شکریہ۔مہربانی کر کے اپنے بچے کے سامنے ایسی کوئی بات نہ کیا کریں جس سے اس کی سوچ منفی ہو جائے۔ارسلان کی امی نے کہا اور خوش ہو کر ان کے گھر سے نکل گئیں۔“",
    "url": "https://www.urdupoint.com/kids/detail/moral-stories/ammi-kehti-hai-2631.html?lang=ur"
  },
  {
    "story_id": "UP_0250",
    "story_title": "Aik Chirya Ki Kahani - Article No. 2630",
    "story_text": "زارا خان\nایک زمانے میں،اوک کے ایک لمبے درخت کی شاخوں میں اونچے ایک آرام دہ چھوٹے گھونسلے میں،ایک ماں چڑیا اور اس کے تین بچے رہتے تھے۔ماں چڑیا اپنے بچوں سے بہت پیار کرتی تھی اور اپنا پورا دن ان کے لئے کھانا جمع کرنے اور انہیں اُڑنا سکھانے میں گزارتی تھی۔ایک دن،جنگل میں تیز ہوا چل رہی تھی،جس نے اوک کے درخت کی شاخوں کو ہلا کر رکھ دیا اور چھوٹے گھونسلے کو آگے پیچھے گھومنے کا سبب بنا دیا۔\nماں چڑیا کو ڈر تھا کہ اس کے بچے گھونسلے سے باہر گر جائیں گے،لہٰذا اس نے اپنے پروں کو وسیع کر دیا اور انہیں ہوا سے بچانے کے لئے اپنے جسم کا استعمال کیا۔\nہوا چلتی رہی،لیکن ماں چڑیا نے اپنے بچوں کی حفاظت کے لئے اپنی پوری طاقت استعمال کرتے ہوئے مضبوطی سے تھامے رکھا۔\nآخرکار،ہوا تھم گئی،اور چھوٹا گھونسلا ایک بار پھر محفوظ تھا۔بچے اپنی ماں کی بہادری پر حیران رہ گئے اور ان کی حفاظت کرنے پر ان کا شکریہ ادا کیا۔\nماں چڑیا مسکرائی اور ان سے کہا کہ وہ ہمیشہ انہیں محفوظ رکھنے کے لئے موجود رہے گی،چاہے کچھ بھی ہو۔اس دن سے،بچے مضبوط اور زیادہ پراعتماد ہو گئیں،یہ جانتے ہوئے کہ ان کی ماں ہمیشہ ان کی حفاظت کے لئے موجود تھی انہوں نے اُڑنا سیکھا اور جلد ہی اپنے آس پاس کی دنیا کو تلاش کرنے کے لئے گھونسلہ چھوڑ دیا۔لیکن وہ اپنی بہادر ماں کو کبھی نہیں بھولتے تھے اور اکثر ان سے ملنے کے لئے اوک کے درخت پر واپس آ جاتے تھے۔ماں چڑیا اپنے بچوں پر فخر کرتی تھی اور انہیں مضبوط اور آزاد پرندوں میں بڑے ہوتے دیکھ کر خوش ہوتی تھی۔اور وہ جانتی تھی کہ چاہے وہ کہیں بھی جائیں،وہ ہمیشہ اس محبت اور تحفظ کو یاد رکھیں گے جو اس نے انہیں دیا تھا۔",
    "url": "https://www.urdupoint.com/kids/detail/moral-stories/aik-chirya-ki-kahani-2630.html?lang=ur"
  }
]